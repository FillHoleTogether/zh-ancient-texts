{"bookname": "黄帝内经●灵枢经", "writer": "黄帝，歧伯", "type": "医书", "age": "中古", "alldata": [{"section": 0, "header": "九针十二原", "data": [{"ID": 0, "text": "黄帝问于歧伯曰：余子万民，养百姓而收其租税；余哀其不给而属有疾病。余欲勿使被毒药，无用砭石，欲以微针通其经脉，调其血气，荣其逆顺出入之会。令可传于后世，必明为之法，令终而不灭，久而不绝，易用难忘，为之经纪，异其章，别其表里，为之终始。令各有形，先立针经。愿闻其情。"}, {"ID": 1, "text": "歧伯答曰：臣请推而次之，令有纲纪，始于一，终于九焉。请言其道！小针之要，易陈而难入。粗守形，上守神。神乎神，客在门。未覩其疾，恶知其原？刺之微在速迟。粗守关，上守机，机之动，不离其空。空中之机，清静而微。其来不可逢，其往不可追。知机之道者，不可挂以发。不知机道，扣之不发。知其往来，要与之期。粗之暗乎，妙哉，工独有之。往者为逆，来者为顺，明知逆顺，正行无问。迎而夺之，恶得无虚？追而济之，恶得无实？迎之随之，以意和之，针道毕矣。"}, {"ID": 2, "text": "凡用针者，虚则实之，满则泄之，宛陈则除之，邪胜则虚之。大要曰：徐而疾则实，疾而徐则虚。言实与虚，若有若无。察后与先。若存若亡。为虚与实，若得若失。"}, {"ID": 3, "text": "虚实之要，九针最妙，补写之时，以针为之。写曰，必持内之，放而出之，排阳得针，邪气得泄。按而引针，是谓内温，血不得散，气不得出也。补曰，随之随之，意若妄之。若行若按，如蚊虻止，如留如还，去如弦绝，令左属右，其气故止，外门已闭，中气乃实，必无留血，急取诛之。"}, {"ID": 4, "text": "持针之道，坚者为宝。正指直刺，无针左右。神在秋毫，属意病者。审视血脉者，刺之无殆。方刺之时，必在悬阳，及与两卫。神属勿去，知病存亡。血脉者在俞横居，视之独澄，切之独坚。"}, {"ID": 5, "text": "九针之名，各不同形。一曰鑱针，长一寸六分；二曰员针，长一寸六分；三曰鍉针，长三寸半；四曰锋针，长一寸六分；五曰铍针，长四寸，广二分半；六曰员利针，长一寸六分；七曰毫针，长三寸六分；八曰长针，长七寸；九曰大针，长四寸。鑱针者，头大末锐，去写阳气；员针者，针如卵形，揩摩分间，不得伤肌肉，以写分气；鍉针者，锋如黍粟之锐，主按脉勿陷，以致其气；锋针者，刃三隅以发痼疾，铍针者，末如剑锋，以取大脓；员利针者，大如厘，且员且锐，中身微大，以取暴气；毫针者，尖如蚊虻喙，静以徐往，微以久留之而养，以取痛痹；长针者，锋利身薄，可以取远痹；大针者，尖如梃，其锋微员，以写机关之水也。九针毕矣。"}, {"ID": 6, "text": "夫气之在脉也，邪气在上，浊气在中，清气在下。故针陷脉则邪气出，针中脉则浊气出，针太深则邪气反沉、病益。故曰：皮肉筋脉，各有所处。病各有所宜。各不同形，各以任其所宜，无实无虚。损不足而益有馀，是谓甚病。病益甚，取五脉者死，取三脉者恇；夺阴者死，夺阳者狂，针害毕矣。"}, {"ID": 7, "text": "刺之而气不至，无问其数。刺之而气至，乃去之，勿复针。针各有所宜，各不同形，各任其所，为刺之要。气至而有效，效之信，若风之吹云，明乎若见苍天，刺之道毕矣。"}, {"ID": 8, "text": "黄帝曰：愿闻五藏六府所出之处。歧伯曰：五藏五俞，五五二十五俞，六府六俞，六六三十六俞，经脉十二，络脉十五，凡二十七气，以上下。所出为井，所溜为荥，所注为俞，所行为经，所入为合，二十七气所行，皆在五俞也。"}, {"ID": 9, "text": "节之交，三百六十五会，知其要者，一言而终，不知其要，流散无穷。所言节者，神气之所游行出入也。非皮肉筋骨也。"}, {"ID": 10, "text": "观其色，察其目，知其散复。一其形，听其动静，知其邪正，右主推之，左持而御之，气至而去之。"}, {"ID": 11, "text": "凡将用针，必先诊脉，视气之剧易，乃可以治也。五藏之气，已绝于内，而用针者反实其外，是谓重竭。重竭必死，其死也静。治之者辄反其气，取腋与膺。五藏之气，已绝于外，而用针者反实其内，是谓逆厥。逆厥则必死，其死也躁。治之者反取四末。"}, {"ID": 12, "text": "刺之害中而不去，则精泄；害中而去，则致气。精泄则病益甚而恇，致气则生为痈疡。"}, {"ID": 13, "text": "五藏有六府，六府有十二原，十二原出于四关，四关主治五藏。五藏有疾，当取之十二原。十二原者，五藏之所以禀三百六十五节气味也。五藏有疾也，应出十二原。\n十1二原各有所出。明知其原，睹其应，而知五藏之害矣。阳中之少阴，肺也，其原出于太渊，太渊二。阳中之太阳，心也，其原出于大陵，大陵二。阴中之少阳，肝也，其原出于太冲，太冲二。阴中之至阴，脾也，其原出于太白，太白二。阴中之太阴，肾也，其原出于太溪，太溪二。膏之原，出于鸠尾，鸠尾一。肓之原，出于脖胦，脖胦一。凡此十二原者，主治五藏六府之有疾者也。\n1. 十 : 旧脱。"}, {"ID": 14, "text": "胀取三阳，飧泄取三阴。"}, {"ID": 15, "text": "今夫五藏之有疾也，譬犹刺也，犹污也，犹结也，犹闭也。刺虽久犹可拔也，污虽久犹可雪也，结虽久犹可解也，闭虽久犹可决也。或言久疾之不可取者，非其说也。夫善用针者，取其疾也，犹拔刺也，犹雪污也，犹解结也，犹决闭也。疾虽久，犹可毕也。言不可治者，未得其术也。"}, {"ID": 16, "text": "刺诸热者，如以手探汤；刺寒清者，如人不欲行。阴有阳疾者，取之下陵三里，正往无殆，气下乃止，不下复始也。疾高而内者，取之阴之陵泉；疾高而外者，取之阳之陵泉也。"}]}, {"section": 1, "header": "本输", "data": [{"ID": 17, "text": "黄帝问于歧伯曰：凡刺之道，必通十二经络之所终始，络脉之所别处，五俞之所留，六府之所与合，四时之所出入，五藏之所溜处，阔数之度，浅深之状，高下所至。愿闻其解。"}, {"ID": 18, "text": "歧伯曰：请言其次也。肺出于少商，少商者，手大指端内侧也，为井木；溜于鱼际，鱼际者，手鱼也，为荥；注于太渊，太渊鱼后一寸陷者中也，为俞；行于经渠，经渠寸口中也，动而不居为经；入于尺泽，尺泽肘中之动脉也，为合。手太阴经也。"}, {"ID": 19, "text": "心出于中冲，中冲，手中指之端也，为井木；流于劳宫，劳宫掌中中指本节之内间也，为荥；注于大陵，大陵掌后两骨之间方下者也，为俞；行于间使，间使之道，两筋之间，三寸之中也，有过则至，无过则止，为经；入于曲泽，曲泽，肘内廉下陷者之中也，屈而得之，为合。手少阴也。"}, {"ID": 20, "text": "肝出于大敦，大敦者，足大趾之端，及三毛之中也，为井木；溜于行间，行间足大趾间也，为荥；注于太冲，太冲行间上二寸陷者之中也，为俞；行于中封，中封内踝之前一寸半，陷者之中，使逆则宛，使和则通，摇足而得之，为经；入于曲泉，曲泉辅骨之下，大筋之上也，屈膝而得之，为合。足厥阴也。"}, {"ID": 21, "text": "脾出于隐白，隐白者，足大趾之端内侧也，为井木；溜于大都，大都本节之后下陷者之中也，为荥；注于太白，太白腕骨之下也，为俞；行于商丘，商丘内踝之下陷者之中也，为经；入于阴之陵泉，阴之陵泉，辅骨之下陷者之中也，伸而得之，为合。足太阴也。"}, {"ID": 22, "text": "肾出于涌泉，涌泉者足心也，为井木；溜于然谷，然谷，然骨之下者也，为荥；注于太溪，太溪内踝之后跟骨之上陷中者也，为俞；行于复溜，复溜，上内踝二寸，动而不休，为经；入于阴谷，阴谷，辅骨之后，大筋之下，小筋之上也，按之应手，屈膝而得之，为合。足少阴经也。"}, {"ID": 23, "text": "膀胱出于至阴，至阴者，足小趾之端也，为井金；溜于通谷，通谷，本节之前外侧也，为荥；注于束骨，束骨，本节之后陷者中也，为俞；过于京骨，京骨，足外侧大骨之下，为原；行于昆仑，昆仑，在外踝之后，跟骨之上，为经；入于委中，委中，膕中央，为合，委而取之。足太阳也。"}, {"ID": 24, "text": "胆出于窍阴，窍阴者，足小趾次趾之端也，为井金；溜于侠溪，侠溪，足小趾次趾之间也，为荥；注于临泣，临泣，上行一寸半，陷者中也，为俞；过于丘墟，丘墟，外踝之前下陷者中也，为原。行于阳辅，阳辅外踝之上辅骨之前及绝骨之端也，为经；入于阳之陵泉，阳之陵泉，在膝外陷者中也，为合，伸而得之。足少阳也。"}, {"ID": 25, "text": "胃出于厉兑，厉兑者，足大趾内次趾之端也，为井金；溜于内庭，内庭，次趾外间也，为荥；注于陷谷，陷谷者，上中指内间上行二寸陷者中也，为俞；过于冲阳，冲阳，足跗上五寸陷者中也，为原，摇足而得之；行于解溪，解溪，上冲阳一寸半陷者中也，为经；入于下陵，下陵，膝下三寸胻骨外三里也，为合；复下三里三寸，为巨虚上廉，复下上廉三寸，为巨虚下廉也；大肠属上，小肠属下，足阳明胃脉也。大肠小肠，皆属于胃，是足阳明也。"}, {"ID": 26, "text": "三焦者，上合手少阳，出于关冲，关冲者，手小指次指之端也，为井金；溜于液门，液门，小指次指之间也，为荥；注于中渚，中渚，本节之后陷者中也，为俞；过于阳池，阳池，在腕上陷者之中也，为原；行于支沟，支沟，上腕三寸两骨之间陷者中也，为经；入于天井，天井，在肘外大骨之上陷者中也，为合，屈肘而得之；三焦下腧在于足大趾之前，少阳之后，出于膕中外廉，名曰委阳，是太阳络也，手少阳经也。三焦者，足少阳太阴之所将太阳之别也，上踝五寸，别入贯腨肠，出于委阳，并太阳之正，入络膀胱，约下焦，实则闭癃，虚则遗溺，遗溺则补之，闭癃则写之。"}, {"ID": 27, "text": "手太阳小肠者，上合手太阳，出于少泽，少泽，小指之端也，为井金；溜于前谷，前谷，在手外廉本节前陷者中也，为荥；注于后溪，后溪者，在手外侧本节之后也，为俞；过于腕骨，腕骨，在手外侧腕骨之前，为原；行于阳谷，阳谷，在锐骨之下陷者中也，为经；入于小海，小海，在肘内大骨之外，去端半寸，陷者中也，伸臂而得之，为合。手太阳经也。"}, {"ID": 28, "text": "大肠上合手阳明，出于商阳，商阳，大指次指之端也，为井金；溜于本节之前二间，为荥；注于本节之后三间，为俞；过于合谷，合谷，在大指岐骨之间，为原；行于阳溪，阳溪，在两筋间陷者中也，为经；入于曲池，在肘外辅骨陷者中，屈臂而得之，为合。手阳明也。"}, {"ID": 29, "text": "是谓五藏六府之俞，五五二十五俞，六六三十六俞也。六府皆出足之三阳，上合于手者也。"}, {"ID": 30, "text": "缺盆之中，任脉也，名曰天突。一次，任脉侧之动脉足阳明也，名曰人迎；二次脉，手阳明也，名曰扶突；三次脉，手太阳也，名曰天窗；四次脉，足少阳也，名曰天容；五次脉，手少阳也，名曰天牖；六次脉，足太阳也，名曰天柱；七次脉，颈中央之脉，督脉也，名曰风府。腋内动脉手太阴也，名曰天府。腋下三寸手心主也，名曰天池。"}, {"ID": 31, "text": "刺上关者，呿不能欠。刺下关者，欠不能呿。刺犊鼻者，屈不能伸。刺两关者，伸不能屈。"}, {"ID": 32, "text": "足阳明，侠喉之动脉也，其俞在膺中。手阳明，次在其俞外，不至曲颊一寸。手太阳当曲颊。足少阳在耳下曲颊之后。手少阳出耳后上加完骨之上。足太阳侠项大筋之中，发际。"}, {"ID": 33, "text": "阴尺动脉，在五里，五俞之禁也。"}, {"ID": 34, "text": "肺合大肠，大肠者，传道之府。心合小肠，小肠者，受盛之府。肝合胆，胆者中精之府。脾合胃，胃者五谷之府。肾合膀胱，膀胱者津液之府也。少阳属肾，肾上连肺，故将两藏。三焦者，中渎之府也，水道出焉，属膀胱，是孤之府也，是六府之所与合者。"}, {"ID": 35, "text": "春取络脉诸荥大经分肉之间，甚者深取之，间者浅取之。夏取诸俞孙络肌肉皮肤之上。秋取诸合，馀如春法。冬取诸井诸俞之分，欲深而留之。此四时之序，气之所处，病之所舍，藏之所宜。转筋者，立而取之，可令遂已。痿厥者，张而刺之，可令立快也。"}]}, {"section": 2, "header": "小针解", "data": [{"ID": 36, "text": "所谓易陈者，易言也。难入者，难著于人也。粗守形者，守刺法也。上守神者，守人之血气有馀不足可补写也。神客者，正邪共会也。神者，正气也，客者邪气也。在门者，邪循正气之所出入也。未睹其疾者，先知邪正何经之疾也。恶知其原者，先知何经之病所取之处也。"}, {"ID": 37, "text": "刺之微在数迟者，徐疾之意也。粗守关者，守四肢而不知血气正邪之往来也。上守机者，知守气也。机之动不离其空中者，知气之虚实，用针之徐疾也。空中之机，清净以微者，针以得气，密意守气勿失也。其来不可逢者，气盛不可补也。其往不可追者，气虚不可写也。不可挂以发者，言气易失也。扣之不发者，言不知补写之意也。血气已尽而气不下也。"}, {"ID": 38, "text": "知其往来者，知气之逆顺盛虚也。要与之期者，知气之可取之时也。粗之暗者，冥冥不知气之微密也。妙哉！工独有之者，尽知针意也。往者为逆者，言气之虚而小，小者逆也。来者为顺者，言形气之平，平者顺也。明知逆顺正行无间者，言知所取之处也。迎而夺之者，写也；追而济之者，补也。"}, {"ID": 39, "text": "所谓虚则实之者，气口虚而当补之也。满则泄之者，气口盛而当写之也。宛陈则除之者，去血脉也。邪胜则虚之者，言诸经有盛者，皆写其邪也。徐而疾则实者，言徐内而疾出也。疾而徐则虚者，言疾内而徐出也。言实与虚若有若无者，言实者有气，虚者无气也。察后与先若亡若存者，言气之虚实，补写之先后也，察其气之已下与常存也。为虚为实，若得若失者，言补者佖然若有得也，写则恍然若有失也。"}, {"ID": 40, "text": "夫气之在脉也，邪气在上者，言邪气之中人也高，故邪气在上也。浊气在中者，言水谷皆入于胃，其精气上注于肺，浊溜于肠胃，言寒温不适，饮食不节，而病生于肠胃，故命曰浊气在中也。清气在下者，言清湿地气之中人也，必从足始，故曰清气在下也。针陷脉，则邪气出者取之上，针中脉则浊气出者，取之阳明合也。针太深则邪气反沉者，言浅浮之病，不欲深刺也。深则邪气从之入，故曰反沉也。皮肉筋脉各有所处者，言经络各有所主也。取五脉者死，言病在中气不足，但用针尽大写其诸阴之脉也。取三阳之脉者，唯言尽写三阳之气，令病人恇然不复也。夺阴者死，言取尺之五里五往者也。夺阳者狂，正言也。"}, {"ID": 41, "text": "睹其色，察其目，知其散复，一其形，听其动静者，言上工知相五色于目。有知调尺寸小大缓急滑涩以言所病也。知其邪正者，知论虚邪与正邪之风也。右主推之，左持而御之者，言持针而出入也。气至而去之者，言补写气调而去之也。调气在于终始一者，持心也。节之交三百六十五会者，络脉之渗灌诸节者也。"}, {"ID": 42, "text": "所谓五藏之气，已绝于内者，脉口气内绝不至，反取其外之病处，与阳经之合，有留针以致阳气，阳气至则内重竭，重竭则死矣。其死也，无气以动，故静。所谓五藏之气，已绝于外者，脉口气外绝不至，反取其四末之输，有留针以致其阴气，阴气至则阳气反入，入则逆，逆则死矣。其死也，阴气有馀，故躁。"}, {"ID": 43, "text": "所以察其目者，五藏使五色循明。循明则声章。声章者，则言声与平生异也。"}]}, {"section": 3, "header": "邪气藏府病形", "data": [{"ID": 44, "text": "黄帝问于歧伯曰：邪气之中人也奈何？歧伯答曰：邪气之中人高也。"}, {"ID": 45, "text": "黄帝曰：高下有度乎？歧伯曰：身半以上者，邪中之也。身半已下者，湿中之也。故曰：邪之中人也。无有常，中于阴则溜于府，中于阳则溜于经。"}, {"ID": 46, "text": "黄帝曰：阴之与阳也，异名同类，上下相会，经络之相贯，如环无端。邪之中人，或中于阴，或中于阳，上下左右，无有恒常，其故何也？"}, {"ID": 47, "text": "歧伯曰：诸阳之会，皆在于面。中人也，方乘虚时及新用力，若饮食汗出，腠理开而中于邪。中于面，则下阳明。中于项，则下太阳。中于颊，则下少阳。其中于膺背两胁，亦中其经。"}, {"ID": 48, "text": "黄帝曰：其中于阴，奈何？歧伯答曰：中于阴者，常从臂胻始。夫臂与胻，其阴皮薄，其肉淖泽，故俱受于风，独伤其阴。"}, {"ID": 49, "text": "黄帝曰：此故伤其藏乎？歧伯答曰：身之中于风也，不必动藏。故邪入于阴经，则其藏气实，邪气入而不能客，故还之于府。故中阳则溜于经，中阴则溜于府。"}, {"ID": 50, "text": "黄帝曰：邪之中人藏奈何？歧伯曰：愁忧恐惧则伤心。形寒寒饮则伤肺，以其两寒相感，中外皆伤，故气逆而上行。有所堕坠，恶血留内；若有所大怒，气上而不下，积于胁下，则伤肝。有所击仆，若醉入房，汗出当风，则伤脾。有所用力举重，若入房过度，汗出浴水，则伤肾。"}, {"ID": 51, "text": "黄帝曰：五藏之中风，奈何？歧伯曰：阴阳俱感，邪乃得往。黄帝曰：善哉。"}, {"ID": 52, "text": "黄帝问于歧伯曰：首面与身形也，属骨连筋，同血合于气耳。天寒则裂地凌冰，其卒寒，或手足懈惰，然而其面不衣，何也？歧伯答曰：十二经脉，三百六十五络，其血气皆上于面而走空窍。其精阳气上走于目而为睛。其别气走于耳而为听。其宗气上出于鼻而为臭。其浊气出于胃，走唇舌而为味。其气之津液，皆上熏于面，而皮又厚，其肉坚，故天气甚寒，不能胜之也。"}, {"ID": 53, "text": "黄帝曰：邪之中人，其病形何如？歧伯曰：虚邪之中身也，洒淅动形。正邪之中人也，微，先见于色，不知于身，若有若无，若亡若存，有形无形，莫知其情。黄帝曰：善哉。"}, {"ID": 54, "text": "黄帝问于歧伯曰：余闻之，见其色，知其病，命曰明。按其脉，知其病，命曰神。问其病，知其处，命曰工。余愿闻见而知之，按而得之，问而极之，为之奈何？"}, {"ID": 55, "text": "歧伯答曰：夫色脉与尺之相应也，如桴鼓影响之相应也，不得相失也，此亦本末根叶之出候也，故根死则叶枯矣。色脉形肉，不得相失也。故知一则为工，知二则为神，知三则神且明矣。"}, {"ID": 56, "text": "黄帝曰：愿卒闻之。歧伯答曰：色青者，其脉弦也，赤者，其脉钩也，黄者，其脉代也，白者，其脉毛，黑者，其脉石。见其色而不得其脉，反得其相胜之脉，则死矣；得其相生之脉，则病已矣。"}, {"ID": 57, "text": "黄帝问于歧伯曰：五藏之所生，变化之病形何如？"}, {"ID": 58, "text": "歧伯答曰：先定其五色五脉之应，其病乃可别也。"}, {"ID": 59, "text": "黄帝曰：色脉已定，别之奈何？"}, {"ID": 60, "text": "歧伯说：调其脉之缓、急、小、大、滑、涩，而病变定矣。"}, {"ID": 61, "text": "黄帝曰：调之奈何？歧伯答曰：脉急者，尺之皮肤亦急；脉缓者，尺之皮肤亦缓；脉小者，尺之皮肤亦减而少气；脉大者，尺之皮肤亦贲而起；脉滑者，尺之皮肤亦滑；脉涩者，尺之皮肤亦涩。凡此变者，有微有甚。故善调尺者，不待于寸，善调脉者，不待于色。能参合而行之者，可以为上工，上工十全九。行二者，为中工，中工十全七。行一者，为下工，下工十全六。"}, {"ID": 62, "text": "黄帝曰：请问脉之缓、急，小、大，滑、涩之病形何如？"}, {"ID": 63, "text": "歧伯曰：臣请言五藏之病变也。心脉急甚者为瘈瘲；徵急，为心痛引背，食不下。缓甚，为狂笑；微缓，为伏梁，在心下，上下行，时唾血。大甚，为喉吤；微大，为心痹引背，善泪出。小甚为善哕；微小为消病。滑甚为善渴；微滑为心疝，引脐，小腹鸣。涩为为喑；微涩为血溢，维厥耳鸣，颠疾。"}, {"ID": 64, "text": "肺脉急甚，为癫疾；微急，为肺寒热，怠惰，咳唾血，引腰背胸，若鼻息肉不通。缓甚，为多汗；微缓，为痿，痿，偏风，头以下汗出不可止。大甚，为胫肿；微大，为肺痹，引胸背，起恶见日光。小甚，为泄；微小，为消痹。滑甚，为息贲上气；微滑，为上下出血。涩甚，为呕血；微涩，为鼠，在颈支腋之间，下不胜其上，其应善酸矣。"}, {"ID": 65, "text": "肝脉急甚者为恶言；微急为肥气在胁下，若复杯。缓甚为善呕，微缓为水瘕痹也。大甚为内痈，善呕衄；微大为肝痹，阴缩，咳引小腹。小甚为多饮；微小为消瘅。滑甚为㿉疝；微滑为遗溺。涩甚为溢饮；微涩为瘈挛筋痹。"}, {"ID": 66, "text": "脾脉急甚为瘈瘲；微急为膈中，食饮入而还出，后沃沫。缓甚为痿厥；微缓为风痿，四肢不用，心慧然若无病。大甚为击仆；微大为疝气，腹里大脓血在肠胃之外。小甚为寒热；微小为消瘅。滑甚为㿉癃；微滑为虫毒蛕蝎腹热。涩甚为肠㿉；微涩为内㿉，多下脓血。"}, {"ID": 67, "text": "肾脉急甚为骨癫疾；微急为沉厥奔豚，足不收，不得前后。缓甚为折脊；微缓为洞，洞者，食不化，下嗌逐出。大甚为阴痿；微大为石水，起脐已下至小腹睡睡然，上至胃脘，死不治。小甚为洞泄；微小为消瘅。滑甚为癃㿉；微滑为骨痿，坐不能起，起则目无所见。涩甚为大痈；微涩为不月，沉痔。"}, {"ID": 68, "text": "黄帝曰：病之六变者，刺之奈何？歧伯答曰：诸急者多寒；缓者多热；大者多气少血；小者血气皆少；滑者阳气盛，微有热；涩者多血、少气，微有寒。是故刺急者，深内而久留之；刺缓者，浅内而疾发针，以去其热；刺大者，微写其气，无出其血；刺滑者，疾发针而浅内之，以写其阳气而去其热；刺涩者，必中其脉，随其逆顺而久留之，必先按而循之，已发针，已按其疝，无令其血出，以和其脉；诸小者，阴阳形气俱不足，勿取以针而调以甘药也。"}, {"ID": 69, "text": "黄帝曰：余闻五藏六府之气，荥、俞所入为合，令何道从入，入安连过，愿闻其故。歧伯答曰：此阳脉之别入于内，属于府者也。"}, {"ID": 70, "text": "黄帝曰：荥俞与合，各有名乎？歧伯答曰：荥俞治外经，合治内府。"}, {"ID": 71, "text": "黄帝曰：治内府奈何？歧伯曰：取之于合。"}, {"ID": 72, "text": "黄帝曰：合各有名乎？歧伯答曰：胃合于三里，大肠合入于巨虚上廉，小肠合入于巨虚下廉，三焦合入于委阳，膀胱合入于委中央，胆合入于阳陵泉。"}, {"ID": 73, "text": "黄帝曰：取之奈何？歧伯答曰：取之三里者，低跗取之；巨虚者，举足取之；委阳者，屈伸而索之；委中者，屈而取之；阳陵泉者，正竖膝予之齐下，至委阳之阳取之；取诸外经者，揄申而从之。"}, {"ID": 74, "text": "黄帝曰：愿闻六府之病。歧伯答曰：面热者足阳明病，鱼络血者手阳明病，两跗之上脉竖陷者，足阳明病，此胃脉也。"}, {"ID": 75, "text": "大肠病者，肠中切痛，而鸣濯濯。冬日重感于寒即泄，当脐而痛，不能久立，与胃同候，取巨虚上廉。"}, {"ID": 76, "text": "胃病者，腹䐜胀，胃脘当心而痛，上肢两胁，膈咽不通，食饮不下，取之三里也。"}, {"ID": 77, "text": "小肠病者，小腹痛，腰脊控睾而痛，时窘之后，当耳前热，若寒甚，若独肩上热甚，及手小指次指之间热，若脉陷者，此其候也。手太阳病也，取之巨虚下廉。"}, {"ID": 78, "text": "三焦病者，腹气满，小腹尤坚，不得小便，窘急，溢则水留，即为胀。候在足太阳之外大络，大络在太阳少阳之间，亦见于脉，取委阳。"}, {"ID": 79, "text": "膀胱病者，小腹偏肿而痛，以手按之，即欲小便而不得，肩上热，若脉陷，及足小指外廉及胫踝后皆热，若脉陷，取委中央。"}, {"ID": 80, "text": "胆病者，善太息，口苦，呕宿汁，心下淡淡，恐人将捕之，嗌中吤吤然数唾。在足少阳之本末，亦视其脉之陷下者灸之；其寒热者取阳陵泉。"}, {"ID": 81, "text": "黄帝曰：刺之有道乎？歧伯答曰：刺此者，必中气穴，无中肉节。中气穴，则针游于巷；中肉节，即皮肤痛；补写反，则病益笃。中筋则筋缓，邪气不出，与其真相搏乱而不去，反还内著。用针不审，以顺为逆也。"}]}, {"section": 4, "header": "根结", "data": [{"ID": 82, "text": "歧伯曰：天地相感，寒暖相移，阴阳之道，孰少孰多，阴道偶，阳道奇。发于春夏，阴气少，阳气多，阴阳不调，何补何写。发于秋冬，阳气少，阴气多；阴气盛而阳气衰，故茎叶枯槁，湿雨下归，阴阳相移，何写何补。奇邪离经，不可胜数，不知根结，五藏六府，折关败枢，开閤而走，阴阳大失，不可复取。九针之玄，要在终始；故能知终始，一言而毕，不知终始，针道咸绝。"}, {"ID": 83, "text": "太阳根于至阴，结于命门。命门者，目也。阳明根于厉兑，结于颡大。颡大者，钳耳也。少阳根于窍阴，结于窗笼。窗笼者，耳中也。太阳为开，阳明为閤，少阳为枢，故开折，则肉节渎而暴病起矣。故暴病者，取之太阳，视有馀不足。渎者，皮肉宛膲而弱也。閤折，则气无所止息而痿疾起矣。故痿疾者，取之阳明，视有馀不足。无所止息者，真气稽留，邪气居之也。枢折，即骨繇而不安于地。故骨繇者，取之少阳，视有馀不足。骨繇者，节缓而不收也。所谓骨繇者，摇故也。当窃其本也。"}, {"ID": 84, "text": "太阴根于隐白，结于太仓。少阴根于涌泉，结于廉泉。厥阴根于大敦，结于玉英，络于膻中。太阴为开，厥阴为阖，少阳为枢。故开折，则仓廪无所输，膈洞。膈洞者，取之太阴，视有馀不足，故开折者，气不足而生病也。閤折，即气绝而喜悲。悲者取之厥阴，视有馀不足。枢折，则脉有所结而不通。不通者，取之少阴，视有馀不足，有结者，皆取之不足。"}, {"ID": 85, "text": "足太阳根于至阴，溜于京骨，注于昆仑，入于天柱、飞扬也。足少阳根于窍阴，溜于丘墟，注于阳辅，入于天容、光明也。足阳明根于厉兑，溜于冲阳，注于下陵，入于人迎，丰隆也。手太阳根于少泽，溜于阳谷，注于小海，入于天窗，支正也。手少阳根于关冲，溜于阳池，注于支沟，入于天牖、外关也。手阳明根于商阳，溜于合谷，注于阳溪，入于扶突、偏历也。此所谓十二经者，盛络皆当取之。"}, {"ID": 86, "text": "一日一夜五十营，以营五藏之精，不应数者，名曰狂生。所谓五十营者，五藏皆受气，持其脉口，数其至也。五十动而不一代者，五藏皆受气。四十动一代者，一藏无气。三十动一代者，二藏无气。二十动一代者，三藏无气。十动一代者，四藏无气。不满十动一代者，五藏无气。予之短期，要在终始。所谓五十动而不一代者，以为常也。以知五藏之期，予之短期者，乍数乍疏也。"}, {"ID": 87, "text": "黄帝曰：逆顺五体者，言人骨节之大小，肉之坚脆，皮之厚薄，血之清浊，气之滑涩，脉之长短，血之多少，经络之数，余已知之矣，此皆布衣匹夫之士也。夫王公大人，血食之君，身体柔脆，肌肉软弱，血气慓悍滑利，其刺之徐疾浅深多少，可得同之乎。歧伯答曰：膏梁菽藿之味，何可同也？气滑即出疾，其气涩则出迟，气悍则针小而入浅，气涩则针大而入深，深则欲留，浅则欲疾。以此观之，刺布衣者，深以留之，刺大人者，微以徐之，此皆因气慓悍滑利也。"}, {"ID": 88, "text": "黄帝曰：形气之逆顺奈何？歧伯曰：形气不足，病气有馀，是邪胜也，急写之；形气有馀，病气不足，急补之；形气不足，病气不足，此阴阳气俱不足也，不可刺之，刺之则重不足。重不足则阴阳俱竭，血气皆尽，五藏空虚，筋骨髓枯，老者绝灭，壮者不复矣。形气有馀，病气有馀，此谓阴阳俱有馀也。急写其邪，调其虚实。故曰：有馀者写之，不足者补之，此之谓也。"}, {"ID": 89, "text": "故曰：刺不知逆顺，真邪相搏。满而补之，则阴阳四溢，肠胃充郭，肝肺内䐜，阴阳相错。虚而写之，则经脉空虚，血气竭枯，肠胃㒤辟，皮肤薄著，毛腠夭膲，予之死期。"}, {"ID": 90, "text": "故曰：用针之要，在于知调阴与阳。调阴与阳，精气乃光，合形与气，使神内藏。故曰：上工平气，中工乱脉，下工绝气危生。故曰：下工不可不慎也，必审五藏变化之病，五脉之应，经络之实虚，皮之柔粗，而后取之也。"}]}, {"section": 5, "header": "寿夭刚柔", "data": [{"ID": 91, "text": "黄帝问于少师曰：余闻人之生也，有刚有柔，有弱有强，有短有长，有阴有阳，愿闻其方。"}, {"ID": 92, "text": "少师答曰：阴中有阴，阳中有阳，审知阴阳，刺之有方。得病所始，刺之有理。谨度病端，与时相应。内合于五藏六府，外合于筋骨皮肤。是故内有阴阳，外亦有阴阳。在内者，五藏为阴，六府为阳，在外者，筋骨为阴，皮肤为阳。故曰，病在阴之阴者，刺阴之荥俞，病在阳之阳者，刺阳之合，病在阳之阴者，刺阴之经，病在阴之阳者，刺络脉。故曰，病在阳者名曰风，病在阴者名曰痹，阴阳俱病名曰风痹。病有形而不痛者，阳之类也；无形而痛者，阴之类也。无形而痛者，其阳完而阴伤之也。急治其阴，无攻其阳。有形而不痛者，其阴完而阳伤之也。急治其阳，无攻其阴。阴阳俱动，乍有形，乍无形，加以烦心，命曰阴胜其阳。此谓不表不里，其形不久。"}, {"ID": 93, "text": "黄帝问于伯高曰：余闻形气之病先后，外内之应奈何？伯高答曰：风寒伤形，忧恐忿怒伤气；气伤藏，乃病藏，寒伤形，乃应形；风伤筋脉，筋脉乃应。此形气外内之相应也。"}, {"ID": 94, "text": "黄帝曰：刺之奈何？伯高答曰：病九日者，三刺而已；病一月者，十刺而已；多少远近，以此衰之。久痹不去身者，视其血络，尽出其血。"}, {"ID": 95, "text": "黄帝曰：外内之病，难易之治奈何？伯高答曰：形先病而未入藏者，刺之半其日。藏先病而形乃应者，刺之倍其日。此月内难易之应也。"}, {"ID": 96, "text": "黄帝问于伯高曰：余闻形有缓急，气有盛衰，骨有大小，肉有坚脆，皮有厚薄，其以立寿夭奈何？伯高答曰：形与气相任则寿，不相任则夭。皮与肉相果则寿，不相果则夭，血气经络胜形则寿，不胜形则夭。"}, {"ID": 97, "text": "黄帝曰：何谓形之缓急？伯高答曰：形充而皮肤缓者则寿，形充而皮肤急者则夭，形充而脉坚大者顺也，形充而脉小以弱者气衰，衰则危矣。若形充而颧不起者骨小，骨小则夭矣。形充而大肉胭坚而有分者肉坚，肉坚则寿矣；形充而大肉无分理不坚者肉脆，肉脆则夭矣。此天之生命，所以立形定气而视寿夭者，必明乎此立形定气，而后以临病人，决生死。"}, {"ID": 98, "text": "黄帝曰：余闻寿夭，无以度之。伯高答曰：墙基卑，高不及其地者，不满三十而死。其有因加疾者，不及二十而死也。"}, {"ID": 99, "text": "黄帝曰：形气之相胜，以立寿夭奈何？伯高答曰：平人而气胜形者寿；病而形肉脱，气胜形者死，形胜气者危矣。"}, {"ID": 100, "text": "黄帝曰：余闻刺有三变，何谓三变？伯高答曰：有刺营者，有刺卫者，有刺寒痹之留经者。"}, {"ID": 101, "text": "黄帝曰：刺三变者奈何？伯高答曰：刺营者出血，刺卫者出气，刺寒痹者内热。"}, {"ID": 102, "text": "黄帝曰：营卫寒痹之为病奈何？伯高答曰：营之生病也，寒热少气，血上下行。卫之生病也，气痛时来时去，怫忾贲响，风寒客于肠胃之中。寒痹之为病也，留而不去，时痛而皮不仁。"}, {"ID": 103, "text": "黄帝曰：刺寒痹内热奈何？伯高答曰：刺布衣者，以火焠之；刺大人者，以药熨之。"}, {"ID": 104, "text": "黄帝曰：药熨奈何？伯高答曰：用淳酒二十斤，蜀椒一斤，干姜一斤，桂心一斤，凡四种，皆嚼咀，渍酒中，用绵絮一斤，细白布四丈，并内酒中，置酒马矢熅中，封涂封，勿使泄。五日五夜，出布绵絮曝乾之，干复溃，以尽其汁。每渍必晬其日，乃出乾。乾，并用滓与绵絮，复布为复巾，长六七尺，为六七巾，则用之生桑炭炙巾，以熨寒痹所刺之处，令热入至于病所，寒复炙巾以熨之，三十遍而止。汗出以巾拭身，亦三十遍而止。起步内中，无见风。每刺必熨，如此病已矣。此所谓内热也。"}]}, {"section": 6, "header": "官针", "data": [{"ID": 105, "text": "凡刺之要，官针最妙。九针之宜，各有所为，长、短、大、小，各有所施也。不得其用，病弗能移。疾浅针深，内伤良肉，皮肤为痈；病深针浅，病气不写，支为大脓。病小针大，气写太甚，疾必为害；病大针小，气不泄写，亦复为败。失针之宜。大者写，小者不移。已言其过，请言其所施。"}, {"ID": 106, "text": "病在皮肤无常处者，取以鑱针于病所，肤白勿取。病在分肉间，取以圆针于病所。病在经络痼痹者，取以锋针。病在脉，气少，当补之者，取以鍉针于井荥分俞。病为大脓者，取以铍针。病痹气暴发者，取以圆利针。病痹气痛而不去者，取以毫针。病在中者，取以长针。病水肿不能通关节者，取以大针。病在五藏固居者，取以锋针，写于井荥分俞，取以四时。"}, {"ID": 107, "text": "凡刺有九，以应九变。一曰俞刺，俞刺者，刺诸经荥俞藏俞也；二曰远道刺，远道刺者，病在上，取之下，刺府俞也；三曰经刺，经刺者，刺大经之结络经分也；四曰络刺，络刺者，刺小络之血脉也；五曰分刺，分刺者，刺分肉之间也；六曰大写刺，大写刺者，刺大脓以铍针也；七曰毛刺，毛刺者，刺浮痹皮肤也；八曰巨刺，巨刺者，左取右，右取左；九曰焠刺，焠刺者，刺燔针则取痹也。"}, {"ID": 108, "text": "凡刺有十二节，以应十二经。一曰偶刺，偶刺者，以手直心若背，直痛所，一刺前，一刺后，以治心痹。刺此者，傍针之也。二曰报刺，报刺者，刺痛无常处也。上下行者，直内无拔针，以左手随病所按之，乃出针，复刺之也。三曰恢刺，恢刺\n者1，直刺傍之，举之前后，恢筋急，以治筋痹也。四曰齐刺，齐刺者，直入一，傍入二，以治寒气小深者；或曰三刺，三刺者，治痹气小深者也。五曰扬刺，扬刺者，正内一，傍内四，而浮之，以治寒气之搏大者也。六曰直针刺，直针刺者，引皮乃刺之，以治寒气之浅者也。七曰输针，输刺者，直入直出，稀发针而深之，以治气盛而热者也。八曰短刺，短刺者，刺骨痹，稍摇而深之，致针骨所，以上下摩骨也。九曰浮刺，浮刺者，傍入而浮之，以治肌急而寒者也。十曰阴刺，阴刺者，左右率刺之，以治寒厥；中寒厥，足踝后少阴也。十一曰傍针刺，傍针刺者，直刺傍刺各一，以治留痹久居者也。十二曰赞刺，赞刺者，直入直出，数发针而浅之，出血是谓治痈肿也。\n1. 者 : 旧脱。"}, {"ID": 109, "text": "脉之所居，深不见者，刺之微内针而久留之，以致其空脉气也。脉浅者，勿刺，按绝其脉乃刺之，无令精出，独出其邪气耳。"}, {"ID": 110, "text": "所谓三刺，则谷气出者。先浅刺绝皮，以出阳邪，再刺则阴邪出者，少益深绝皮，致肌肉，未入分肉间也；已入分肉之间，则谷气出。故刺法曰：始刺浅之，以逐邪气，而来血气，后刺深之，以致阴气之邪，最后刺极深之，以下谷气。此之谓也。"}, {"ID": 111, "text": "故用针者，不知年之所加，气之盛衰，虚实之所起，不可以为工也。"}, {"ID": 112, "text": "凡刺有五，以应五藏，一曰半刺，半刺者，浅内而疾发针，无针伤肉，如拔毛状，以取皮气，此肺之应也。"}, {"ID": 113, "text": "二曰豹文刺，豹文刺者，左右前后针之，中脉为故，以取经络之血者，此心之应也。"}, {"ID": 114, "text": "三曰关刺，关刺者，直刺左右尽筋上，以取筋痹，慎无出血，此肝之应也；或曰渊刺；一曰岂刺。"}, {"ID": 115, "text": "四曰合谷刺，合谷刺者，左右鸡足，针于分肉之间，以取肌痹，此脾之应也。"}, {"ID": 116, "text": "五曰输刺，输刺者，直入直出，深内之至骨，以取骨痹，此肾之应也。"}]}, {"section": 7, "header": "本神", "data": [{"ID": 117, "text": "黄帝问于歧伯曰：凡刺之法，先必本于神。血、脉、营、气、精神，此五藏之所藏也。至其淫泆离藏则精失、魂魄飞扬、志意恍乱、智虑去身者，何因而然乎？天之罪与？人之过乎？何谓德、气、生、精、神、魂、魄、心、意、志、思、智、虑？请问其故。"}, {"ID": 118, "text": "歧伯答曰：天之在我者德也，地之在我者气也。德流气薄而生者也。故生之来谓之精；两精相搏谓之神；随神往来者谓之魂；并精而出入者谓之魄；所以任物者谓之心；心有所忆谓之意；意之所存谓之志；因志而存变谓之思；因思而远慕谓之虑；因虑而处物谓之智。"}, {"ID": 119, "text": "故智者之养生也，必顺四时而适寒暑，和喜怒而安居处，节阴阳而调刚柔。如是，则僻邪不至，长生久视。"}, {"ID": 120, "text": "是故怵惕思虑者则伤神，神伤则恐惧流淫而不止。因悲哀动中者，竭绝而失生。喜乐者，神惮散而不藏。愁忧者，气闭塞而不行。盛怒者，迷惑而不治。恐惧者，神荡惮而不收。"}, {"ID": 121, "text": "心，怵惕思虑则伤神，神伤则恐惧自失。破䐃脱肉，毛悴色夭死于冬。"}, {"ID": 122, "text": "脾愁忧而不解则伤意，意伤则悗乱，四肢不举，毛悴色夭死于春。"}, {"ID": 123, "text": "肝悲哀动中则伤魂，魂伤则狂忘不精，不精则不正，当人阴缩而挛筋，两胁骨不举，毛悴色夭死于秋。"}, {"ID": 124, "text": "肺喜乐无极则伤魄，魄伤则狂，狂者意不存人，皮革焦，毛悴色夭死于夏。"}, {"ID": 125, "text": "肾盛怒而不止则伤志，志伤则喜忘其前言，腰脊不可以俛仰屈伸，毛悴色夭死于季夏。"}, {"ID": 126, "text": "恐惧而不解则伤精，精伤则骨酸痿厥，精时自下。是故五藏主藏精者也，不可伤，伤则失守而阴虚；阴虚则无气，无气则死矣。"}, {"ID": 127, "text": "是故用针者，察观病人之态，以知精、神、魂、魄之存亡，得失之意，五者以伤，针不可以治之也。"}, {"ID": 128, "text": "肝藏血，血舍魂，肝气虚则恐，实则怒。"}, {"ID": 129, "text": "脾藏营，营舍意，脾气虚则四肢不用，五藏不安，实则腹胀经溲不利。"}, {"ID": 130, "text": "心藏脉，脉舍神，心气虚则悲，实则笑不休。"}, {"ID": 131, "text": "肺藏气，气舍魄，肺气虚，则鼻塞不利少气，实则喘喝胸盈仰息。"}, {"ID": 132, "text": "肾藏精，精舍志，肾气虚则厥，实则胀。五藏不安。必审五藏之病形，以知其气之虚实，谨而调之也。"}]}, {"section": 8, "header": "终始", "data": [{"ID": 133, "text": "凡刺之道，毕于终始，明知终始，五藏为纪，阴阳定矣。阴者主藏，阳者主府，阳受气于四末，阴受气于五藏，故写者迎之，补者随之，知迎知随，气可令和，和气之方，必通阴阳。五藏为阴，六府为阳，传之后世，以血为盟。敬之者昌，慢之者亡。无道行私，必得夭殃。"}, {"ID": 134, "text": "谨奉天道，请言终始。终始者，经脉为纪。持其脉口人迎，以知阴阳有馀不足，平与不平，天道毕矣。所谓平人者不病，不病者，脉口人迎应四时也，上下相应而俱往来也，六经之脉不结动也，本末之寒温之相守司也。形肉血气必相称也，是谓平人。少气者，脉口人迎俱少，而不称尺寸也。如是者，则阴阳俱不足，补阳则阴竭，写阴则阳脱。如是者，可将以甘药，不可饮以至剂，如此者弗灸。不巳者因而写之，则五藏气坏矣。"}, {"ID": 135, "text": "人迎一盛，病在足少阳，一盛而躁，病在手少阳。人迎二盛，病在足太阳，二盛而躁，病在手太阳，人迎三盛，病在足阳明，三盛而躁，病在手阳明。人迎四盛，且大且数，名曰溢阳，溢阳为外格。"}, {"ID": 136, "text": "脉口一盛，病在足厥阴；厥阴一盛而躁，在手心主。脉口二盛，病在足少阴；二盛而躁，在手少阴。脉口三盛，病在足太阴；三盛而躁，在手太阴。脉口四盛，且大且数者，名曰溢阴。溢阴为内关，内关不通，死不治。人迎与太阴脉口俱盛四倍以上，名曰关格。关格者，与之短期。"}, {"ID": 137, "text": "人迎一盛，写足少阳而补足厥阴，二写一补，日一取之，必切而验之，疏取之，上气和乃止。人迎二盛，写足太阳补足少阴，二写一补，二日一取之，必切而验之，疏取之，上气和乃止。人迎三盛，写足阳明而补足太阴，二写一补，日二取之，必切而验之，疏取之，上气和乃止。"}, {"ID": 138, "text": "脉口一盛，写足厥阴而补足少阳，二补一写，日一取之，必切而验之，疏而取，上气和乃止。脉口二盛，写足少阴而补足太阳，二补一写，二日一取之，必切而验之，疏取之，上气和乃止。脉口三盛，写足太阴而补足阳明，二补一写，日二取之，必切而验之，疏而取之，上气和乃止。所以日二取之者，太、阳主胃，大富于谷气，故可日二取之也。"}, {"ID": 139, "text": "人迎与脉口俱盛三倍以上，命曰阴阳俱溢，如是者不开，则血脉闭塞，气无所行，流淫于中，五藏内伤。如此者，因而灸之，则变易而为他病矣。"}, {"ID": 140, "text": "凡刺之道，气调而止，补阴写阳，音气益彰，耳目聪明。反此者，血气不行。"}, {"ID": 141, "text": "所谓气至而有效者，写则益虚，虚者，脉大如其故而不坚也；坚如其故者，适虽言故，病未去也。补则益实，实者，脉大如其故而益坚也；夫如其故而不坚者，适虽言快，病未去也。故补则实、写则虚，痛虽不随针，病必衰去。必先通十二经脉之所生病，而后可得传于终始矣。故阴阳不相移，虚实不相倾，取之其经。"}, {"ID": 142, "text": "凡刺之属，三刺至谷气，邪僻妄合，阴阳易居，逆顺相反，沉浮异处，四时不得，稽留淫泆须针而去。故一刺则阳邪出，再刺则阴邪出，三刺则谷气至，谷气至而止。所谓谷气至者，已补而实，已写而虚，故以知谷气至也。邪气独去者，阴与阳未能调而病知愈也。故曰：补则实，写则虚，痛虽不随针，病必衰去矣。"}, {"ID": 143, "text": "阴盛而阳虚，先补其阳，后写其阴而和之。阴虚而阳盛，先补其阴，后写其阳而和之。"}, {"ID": 144, "text": "三脉动于足大趾之间，必审其实虚，虚而写之，是谓重虚。重虚病益甚。凡刺此者，以指按之，脉动而实且疾者疾写之，虚而徐者则补之。反此者，病益甚。其动也，阳明在上，厥阴在中，少阴在下。"}, {"ID": 145, "text": "膺俞中膺，背俞中背，肩膊虚者，取之上。"}, {"ID": 146, "text": "重舌，刺舌柱以铍针也。"}, {"ID": 147, "text": "手屈而不伸者，其病在筋，伸而不屈者，其病在骨，在骨守骨，在筋守筋。"}, {"ID": 148, "text": "补须一方实，深取之，稀按其痏，以极出其邪气。一方虚，浅刺之，以养其脉，疾按其痏，无使邪气得入。邪气来也紧而疾，谷气来也徐而和。脉实者深刺之，以泄其气；脉虚者，浅刺之，使精气无写出，以养其脉，独出其邪气。"}, {"ID": 149, "text": "刺诸痛者，其脉皆实。"}, {"ID": 150, "text": "故曰：从腰以上者，手太阴阳明皆主之；从腰以下者，足太阴阳明皆主之。"}, {"ID": 151, "text": "病在上者下取之；病在下者高取之；病在头者取之足；病在腰者取之膕。"}, {"ID": 152, "text": "病生于头者，头重；生于手者，臂重；生于足者，足重。治病者，先刺其病所从生者也。"}, {"ID": 153, "text": "春气在毛，夏气在皮肤，秋气在分肉，冬气在筋骨。刺此病者，各以其时为齐。故刺肥人者，\n以1秋冬之齐，刺瘦人者，以春夏之齐。\n1. 以 : 旧脱。"}, {"ID": 154, "text": "病痛者，阴也，痛而以手按之不得者，阴也，深刺之。病在上者，阳也。病在下者，阴也。痒者，阳也，浅刺之。"}, {"ID": 155, "text": "病先起阴者，先治其阴，而后治其阳；病先起阳者，先治其阳，而后治其阴。"}, {"ID": 156, "text": "刺热厥者，留针反为寒；刺寒厥者，留针反为热。刺热厥者，二阴一阳；刺寒厥者，二阳一阴。所谓二阴者，二刺阴也；一阳者，一刺阳也。"}, {"ID": 157, "text": "久病者，邪气入深。刺此病者，深内而久留之，间日而复刺之，必先调其左右，去其血脉，刺道毕矣。"}, {"ID": 158, "text": "凡刺之法，必察其形气。形肉未脱，少气而脉又躁，躁厥者，必为缪刺之，散气可收，聚气可布。"}, {"ID": 159, "text": "深居静处，占神往来，闭户塞牖，魂魄不散，专意一神，精气之分，毋闻人声，以收其精，必一其神，令志在针。"}, {"ID": 160, "text": "浅而留之，微而浮之，以移其神，气至乃休。"}, {"ID": 161, "text": "男内女外，坚拒勿出，谨守勿内，是谓得气。"}, {"ID": 162, "text": "凡刺之禁：新内勿刺，新刺勿内；已醉勿刺，已刺勿醉；新怒勿刺，已刺勿怒；新劳勿刺，已刺勿劳；已饱勿刺，已刺勿饱；已饥勿刺，已刺勿饥；已渴勿刺，已刺勿渴；大惊大恐，必定其气乃刺之。乘车来者，卧而休之，如食顷乃刺之。出行来者，坐而休之，如行千里顷乃刺之。凡此十二禁者，其脉乱气散，逆其营卫，经气不次，因而刺之，则阳病入于阴，阴病出为阳，则邪气复生。粗工勿察，是谓伐身，形体淫泆，乃消脑髓，津液不化，脱其五味，是谓失气也。"}, {"ID": 163, "text": "太阳之脉，其终也。戴眼，反折，瘈瘲，其色白，绝皮乃绝汗，绝汗则终矣。"}, {"ID": 164, "text": "少阳终者，耳聋，百节尽纵，目系绝，目系绝，一日半则死矣。其死也，色青白，乃死。"}, {"ID": 165, "text": "阳明终者，口目动作，喜惊、妄言、色黄；其上下之经盛而不行，则终矣。"}, {"ID": 166, "text": "少阴终者，面黑，齿长而垢，腹胀闭塞，上下不通而终矣。"}, {"ID": 167, "text": "厥阴终者，中热溢干，喜溺，心烦，甚则舌卷，卵上缩而终矣。"}, {"ID": 168, "text": "太阴终者，腹胀闭，不得息，气噫，善呕，呕则逆，逆则面赤，不逆则上下不通，上下不通则面黑，皮毛憔而终矣。"}]}, {"section": 9, "header": "经脉", "data": [{"ID": 169, "text": "雷公问于黄帝曰：“禁脉”之言，凡刺之理，经脉为始，营其所行，制其度量，内次五藏，外别六府，愿尽闻其道。"}, {"ID": 170, "text": "黄帝曰：人始生，先成精，精成而脑髓生，骨为干，脉为营，筋为刚，肉为墙，皮肤坚而毛发长，谷入于胃，脉道以通，血气乃行。"}, {"ID": 171, "text": "雷公曰：愿卒闻经脉之始生。黄帝曰：经脉者，所以能决死生、处百病、调虚实，不可不通。"}, {"ID": 172, "text": "肺手太阴之脉，起于中焦，下络大肠，还循胃口，上膈属肺，从肺系横出腋下，下循臑内，行少阴心主之前，下肘中，循臂内上骨下廉，入寸口，上鱼，循鱼际，出大指之端；其支者，从腕后直出次指内廉出其端。"}, {"ID": 173, "text": "是动则病肺胀满，膨胀而喘咳，缺盆中痛，甚则交两手而瞀，此为臂厥。是主肺所生病者，咳上气，喘渴，烦心，胸满，臑臂内前廉痛厥，掌中热。气盛有馀，则肩背痛，风寒汗出中风，小便数而欠。气虚则肩背痛，寒，少气不足以息，溺色变。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，寸口大三倍于人迎，虚者，则寸口反小于人迎也。"}, {"ID": 174, "text": "大肠手阳明之脉，起于大指次指之端，循指上廉，出合谷两骨之间，上入两筋之中，循臂上廉，入肘外廉，上臑外前廉，上肩，出髃骨之前廉，上出于柱骨之会上，下入缺盆，络肺，下膈，属大肠。其支者，从缺盆上颈，贯颊，入下齿中，还出挟口，交人中，左之右，右之左，上挟鼻孔。"}, {"ID": 175, "text": "是动则病齿痛，颈肿。是主津液所生病者，目黄，口乾，鼽衄，喉痹，肩前臑痛，大指次指痛不用，气有馀则当脉所过者热肿；虚则寒栗不复。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，人迎大三倍于寸口；虚者，人迎反小于寸口也。"}, {"ID": 176, "text": "胃足阳明之脉，起于鼻之交頞中，旁纳太阳之脉，下循鼻外，入上齿中，还出挟口环唇，下交承浆，却循颐后下廉，出大迎，循颊车，上耳前，过客主人，循发际，至额颅；其支者，从大迎前下人迎，循喉咙，入缺盆，下膈，属胃，络脾；其直者，从缺盆下乳内廉，下挟脐，入气冲中；其支者，起于胃口，下循腹里，下至气冲中而合，以下髀关，抵伏兔，下膝膑中，下循胫外廉，下足跗，入中指内间；其支者，下廉三寸而别下入中趾外间；其支者，别跗上，入大趾间出其端。"}, {"ID": 177, "text": "是动则病洒洒振寒，善呻，数欠，颜黑，病至则恶人与火，闻木声则惕然而惊，心欲动，独闭户塞牖而处。甚则欲上高而歌，弃衣而走，贲向腹胀，是为骭厥。是主血所生病者，狂疟温淫，汗出，鼽衄，口喎，唇胗，颈肿，喉痹，大腹水肿，膝膑肿痛，循膺乳、气冲、股、伏兔、骭外廉、足跗上皆痛，中趾不用，气盛则身以前皆热，其有馀于胃，则消谷善饥，溺色黄；气不足则身以前皆寒栗，胃中寒则胀满。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，人迎大三倍于寸口，虚者，人迎反小于寸口也。"}, {"ID": 178, "text": "脾足太阴之脉，起于大趾之端，循趾内侧白肉际，过核骨后，上内踝前廉，上踹内，循胫骨后，交出厥阴之前，上膝股内前廉，入腹，属脾，络胃，上膈，挟咽，连吞本，散舌下；其支者，复从胃，别上膈、注心中。"}, {"ID": 179, "text": "是动则病舌本强，食则呕，胃脘痛，腹胀，善噫，得后与气，则快然如衰，身体皆重。是主脾所生病者，舌本痛，体不能动摇，食不下，烦心，心下急痛，溏瘕泄，水闭，黄疸，不能卧，强立，股膝内肿厥，足大趾不用。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，寸口大三倍于人迎，虚者，寸口反小于人迎。"}, {"ID": 180, "text": "心手少阴之脉，起于心中，出属心系，下膈，络小肠；其支者，从心系，上挟咽，系目系；其直者，复从心系却上肺，下出腋下，下循臑内后廉，行太阴心主之后，下肘内，循臂内后廉，抵掌后锐骨之端，入掌内后廉，循小指之内，出其端。"}, {"ID": 181, "text": "是动则病嗌干，心痛，渴而欲饮，是为臂厥。是主心所生病者，目黄，胁痛，臑臂内后廉痛厥，掌中热痛。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，寸口大再倍于人迎，虚者，寸口反小于人迎也。"}, {"ID": 182, "text": "小肠手太阳之脉，起于小指之端，循手外侧，上腕，出踝中，直上循臂骨下廉，出肘内侧两筋之间，上循臑外后廉，出肩解，绕肩胛，交肩上，入缺盆，络心，循咽，下膈，抵胃，属小肠；其支者，从缺盆循颈上颊，至目锐眦，却入耳中；其支者，别颊上䪼，抵鼻，至目内眦，斜络于颧。"}, {"ID": 183, "text": "是动则病嗌痛，颔肿，不可以顾，肩似拔，臑似折。是主液所生病者，耳聋、目黄，颊肿，颈、颔、肩、臑、肘、臂外后廉痛。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，人迎大再倍于寸口，虚者，人迎反小于寸口也。"}, {"ID": 184, "text": "膀胱足太阳之脉，起于目内眦，上额，交巅；其支者，从巅至耳上角；其直者，从巅入络脑，还出别下项，循肩髆内，挟脊，抵腰中，入循膂，络肾，属膀胱；其支者，从腰中下挟脊，贯臀，入膕中；其支者，从髆内左右，别下，贯胛，挟脊内，过髀枢，循髀外，从后廉，下合膕中，以下贯踹内，出外踝之后，循京骨，至小趾外侧。"}, {"ID": 185, "text": "是动则病冲头痛，目似脱，项如拔，脊痛，腰似折，髀不可以曲，膕如结，踹如裂，是为踝厥。是主筋所生病者，痔、疟、狂、癫疾、头𩕄项痛，目黄、泪出，鼽衄，项、背、腰、尻、膕踹、脚皆痛，小趾不用。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，人迎大再倍于寸口，虚者，人迎反小于寸口也。"}, {"ID": 186, "text": "肾足少阴之脉，起于小趾之下，邪走足心，出于然谷之下，循内踝之后，别入跟中，以上踹内，出膕内廉，上股内后廉，贯脊，属肾，络膀胱；其直者，从肾上贯肝膈，入肺中，循喉咙，挟舌本；其支者，从肺出络心，注胸中。"}, {"ID": 187, "text": "是动则病饥不欲食，面如漆柴，咳唾则有血，喝喝而喘，坐而欲起，目𥆨𥆨如无所见，心如悬若饥状。气不足则善恐，心惕惕如人将捕之，是为骨厥。是主肾所生病者，口热，舌乾，咽肿，上气，嗌乾及痛，烦心，心痛，黄疸，肠澼，脊股内后廉痛，痿厥，嗜卧，足下热而痛。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。灸则强食生肉，缓带披发，大杖重履而步。盛者，寸口大再倍于人迎，虚者，寸口反小于人迎也。"}, {"ID": 188, "text": "心主手厥阴心包络之脉，起于胸中，出属心包络，下膈，历络三焦；其支者，循胸出胁，下腋三寸，上抵腋下，循臑内，行太阴、少阴之间，入肘中，下臂，行两筋之间，入掌中，循中指，出其端；其支者，别掌中，循小指次指，出其端。"}, {"ID": 189, "text": "是动则病手心热，臂肘挛急，腋肿，甚则胸胁支满，心中憺憺大动，面赤，目黄，喜笑不休。是主脉所生病者，烦心，心痛，掌中热。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，寸口大一倍于人迎，虚者，寸口反小于人迎也。"}, {"ID": 190, "text": "三焦手少阳之脉，起于小指次指之端，上出两指之间，循手表腕，出臂外两骨之间，上贯肘，循臑外，上肩，而交出足少阳之后，入缺盆，布膻中，散落心包，下膈，循属三焦；其支者，从膻中上出缺盆，上项系耳后，直上出耳上角，以屈下颊至䪼，其支者，从耳后入耳中，出走耳前，过客主人前，交颊，至目锐眦。"}, {"ID": 191, "text": "是动则病耳聋浑浑焞焞，嗌肿，喉痹。是主气所生病者，汗出，目锐眦痛，颊痛，耳后、肩、臑、肘、臂外皆痛，小指次指不用。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，人迎大一倍于寸口，虚者，人迎反小于寸口也。"}, {"ID": 192, "text": "胆足少阳之脉，起于目锐眦，上抵头角下耳后，循颈行手少阳之前，至肩上却交出手少阳之后，入缺盆；其支者，从耳后入耳中，出走耳前，至目锐眦后；其支者，别锐眦，下大迎，合于手少阳，抵于䪼下，加颊车，下颈，合缺盆，以下胸中，贯膈，络肝，属胆，循胁里，出气冲，绕毛际，横入髀厌中；其直者，从缺盆下腋，循胸，过季胁下合髀厌中，以下循髀阳，出膝外廉，下外辅骨之前，直下抵绝骨之端，下出外踝之前，循足跗上，入小趾次趾之间；其支者，别跗上，入大指之间，循大指歧骨内，出其端，还贯爪甲，出三毛。"}, {"ID": 193, "text": "是动则病口苦，善太息，心胁痛，不能转侧，甚则面微有尘，体无膏泽，足外反热，是为阳厥。是主骨所生病者，头痛，颔痛，目锐眦痛，缺盆中肿痛，腋下肿，马刀侠瘿，汗出振寒，疟，胸、胁、肋、髀、膝外至胫、绝骨、外踝前及诸节皆痛，小趾次趾不用。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，人迎大一倍于寸口，虚者，人迎反小于寸口也。"}, {"ID": 194, "text": "肝足厥阴之脉，起于大趾丛毛之际，上循足跗上廉，去内踝一寸，上踝八寸，交出太阴之后，上膕内廉，循股阴，入毛中，过阴器，抵小腹，挟胃，属肝，络胆，上贯膈，布胁肋，循喉咙之后，上入颃颡，连目系，上出额，与督脉会于巅；其支者，从目系下颊里，环唇内；其支者，复从肝，别贯膈，上注肺。"}, {"ID": 195, "text": "是动则病腰痛不可以俛仰，丈夫㿉疝，妇人少腹肿，甚则嗌乾，面尘，脱色。是肝所生病者，胸满，呕逆，飧泄，狐疝，遗溺，闭癃。为此诸病，盛则写之，虚则补之，热则疾之，寒则留之，陷下则灸之，不盛不虚，以经取之。盛者，寸口大一倍于人迎，虚者，寸口反小于人迎也。"}, {"ID": 196, "text": "手太阴气绝，则皮毛焦。太阴者，行气温于皮毛者也。故气不荣，则皮毛焦；皮毛焦，则津液去皮节；津液去皮节者，则爪枯毛折；毛折者，则毛先死。丙笃丁死，火胜金也。"}, {"ID": 197, "text": "手少阴气绝，则脉不通；脉不通，则血不流；血不流，则发色不泽，故其面黑如漆柴者，血先死。壬笃癸死，水胜火也。"}, {"ID": 198, "text": "足太阴气绝者，则脉不荣肌肉。唇舌者，肌肉之本也。脉不荣，则肌肉软；肌肉软，则舌萎人中满；人中满，则唇反；唇反者，肉先死。甲笃乙死，木胜土也。"}, {"ID": 199, "text": "足少阴气绝，则骨枯。少阴者，冬脉也，伏行而濡骨髓者也，故骨不濡，则肉不能著也；骨肉不相亲，则肉软却；肉软却，故齿长而垢，发无泽；发无泽者，骨先死。戊笃己死，土胜水也。"}, {"ID": 200, "text": "足厥阴气绝，则筋绝。厥阴者，肝脉也，肝者，筋之合也，筋者，聚于阴气，而脉络于舌本也。故脉弗荣，则筋急；筋急则引舌与卵，故唇青舌卷卵缩，则筋先死。庚笃辛死，金胜木也。"}, {"ID": 201, "text": "五阴气俱绝，则目系转，转则目运；目运者，为志先死；志先死，则远一日半死矣。六阳气绝，则阴与阳相离，离则腠理发泄，绝汗乃出，故旦占夕死，夕占旦死。"}, {"ID": 202, "text": "经脉十二者，伏行分肉之间，深而不见；其常见者，足太阴过于外踝之上，无所隐故也。诸脉之浮而常见者，皆络脉也。六经络，手阳明少阳之大络，起于五指间，上合肘中。饮酒者，卫气先行皮肤，先充络脉，络脉先盛。故卫气已平，营气乃满，而经脉大盛。脉之卒然动者，皆邪气居之，留于本末，不动则热，不坚则陷且空，不与众同，是以知其何脉之动也。"}, {"ID": 203, "text": "雷公曰：何以知经脉之与络脉异也？黄帝曰：经脉者，常不可见也，其虚实也，以气口知之。脉之见者，皆络脉也。"}, {"ID": 204, "text": "雷公曰：细子无以明其然也。黄帝曰：诸络脉皆不能经大节之间，必行绝道而出入，复合于皮中，其会皆见于外。故诸刺络脉者，必刺其结上甚血者。虽无结，急取之，以写其邪而出其血。留之发为痹也。凡诊络脉，脉色青，则寒，且痛；赤则有热。胃中寒，手鱼之络多青矣；胃中有热，鱼际络赤。其暴黑者，留久痹也。其有赤、有黑、有青者，寒热气也。其青短者，少气也。凡刺寒热者，皆多血络，必间日而一取之，血尽而止，乃调其虚实。其小而短者，少气，甚者，写之则闷，闷甚则仆，不得言，闷则急坐之也。"}, {"ID": 205, "text": "手太阴之别，名曰列缺。起于腕上分间，并太阴之经，直入掌中，散入于鱼际。其病实则手锐掌热；虚则欠㰦，小便遗数。取之去腕寸半。别走阳明也。"}, {"ID": 206, "text": "手少阴之别，名曰通里。去腕一寸半，别而上行，循经入于心中，系舌本，属目系。其实则支膈，虚则不能言。取之掌后一寸，别走太阳也。"}, {"ID": 207, "text": "手心主之别，名曰内关。去腕二寸，出于两筋之间，循经以上，系于心包络。心系实则心痛，虚则为头强。取之两筋间也。"}, {"ID": 208, "text": "手太阳之别，名曰支正。上腕五寸，内注少阴；其别者，上走肘，络肩髃。实则节弛肘废；虚则生肬，小者如指痂疥。取之所别也。"}, {"ID": 209, "text": "手阳明之别，名曰偏历。去腕三寸，别入太阴；其别者，上循臂，乘肩髃，上曲颊伤齿；其别者，入耳，合于宗脉。实则龋聋；虚则齿寒痹隔。取之所别也。"}, {"ID": 210, "text": "手少阳之别，名曰外关。去腕二寸，外绕臂，注胸中，合心主。病实则肘挛，虚则不收。取之所别也。"}, {"ID": 211, "text": "足太阳之别，名曰飞扬。去踝七寸，别走少阴。实则鼽窒，头背痛；虚则鼽衄。取之所别也。"}, {"ID": 212, "text": "足少阳之别，名曰光明，去踝五寸，别走厥阴，下络足跗。实则厥，虚则痿躄，坐不能起。取之所别也。"}, {"ID": 213, "text": "足阳明之别，名曰丰隆。去踝八寸。别走太阴；其别者，循胫骨外廉，上络头项，合诸经之气，下络喉嗌。其病气逆则喉痹瘁喑。实则狂巅，虚则足不收，胫枯。取之所别也。"}, {"ID": 214, "text": "足太阴之别，名曰公孙。去本节之后一寸，别走阳明；其别者，入络肠胃，厥气上逆则霍乱，实则肠中切痛；虚则鼓胀。取之所别也。"}, {"ID": 215, "text": "足少阴之别，名曰大锺。当踝后绕跟，别走太阳；其别者，并经上走于心包下，外贯腰脊。其病气逆则烦闷，实则闭癃，虚则腰痛。取之所别者也。"}, {"ID": 216, "text": "足厥阴之别，名曰蠡沟。去内踝五寸，别走少阳；其别者，经胫上睾，结于茎。其病气逆则睾肿卒疝。实则挺长，虚则暴痒。取之所别也。"}, {"ID": 217, "text": "任脉之别，名曰尾翳。下鸠尾，散于腹。实则腹皮痛，虚则痒搔。取之所别也。"}, {"ID": 218, "text": "督脉之别，名曰长强。挟膂上项，散头上，下当肩胛左右，别走太阳，入贯膂。实则脊强，虚则头重，高摇之，挟脊之有过者。取之所别也。"}, {"ID": 219, "text": "脾之大络，名曰大包。出渊腋下三寸，布胸胁。实则身尽痛，虚则百节尽皆纵。此脉若罢络之血者，皆取之脾之大络脉也。"}, {"ID": 220, "text": "凡此十五络者，实则必见，虚则必下。视之不见，求之上下。人经不同，络脉亦所别也。"}]}, {"section": 10, "header": "经别", "data": [{"ID": 221, "text": "黄帝问于歧伯曰：余闻人之合于天道也，内有五藏，以应五音、五色、五时、五味、五位也；外有六府，以应六律。六律建阴阳诸经而合之十二月、十二辰、十二节、十二经水、十二时、十二经脉者，此五藏六府之所以应天道。夫十二经脉者，人之所以生，病之所以成，人之所以治，病之所以起，学之所始，工之所止也。粗之所易，上之所难也。请问其离合，出入奈何？歧伯稽首再拜曰：明乎哉问也！此粗之所过，上之所息也，请卒言之。"}, {"ID": 222, "text": "足太阳之正，别入于膕中，其一道下尻五寸，别入于肛，属于膀胱，散之肾，循膂，当心入散；直者，从膂上出于项，复属于太阳，此为一经也。足少阴之正，至膕中，别走太阳而合，上至肾，当十四椎出属带脉；直者，系舌本，复出于项，合于太阳，此为一合。成以诸阴之别，皆为正也。"}, {"ID": 223, "text": "足少阳之正，绕髀入毛际，合于厥阴，别者入季胁之间，循胸里属胆，散之上肝，贯心以上挟咽，出颐颌中，散于面，系目系，合少阳于外眦也。足厥阴之正，别跗上，上至毛际，合于少阳，与别俱行，此为二合也。z"}, {"ID": 224, "text": "足阳明之正，上至脾，入于腹里属胃，散之脾，上通于心，上循咽出于口，上頞䪼，还系目系，合于阳明也。足太阴之正，上至髀，合于阳明，与别俱行，上结于咽，贯舌中，此为三合也。"}, {"ID": 225, "text": "手太阳之正，指地，别于肩解，入腋走心，系小肠也。手少阴之正，别入于渊腋两筋之间，属于心，上走喉咙，出于面，合目内眦，此为四合也。"}, {"ID": 226, "text": "手少阳之正，指天，别于巅，入缺盆，下走三焦，散于胸中也。手心主之正，别下渊腋三寸，入胸中，别属三焦，出循喉咙，出耳后，合少阳完骨之下，此为五合也。"}, {"ID": 227, "text": "手阳明之正，从手循膺乳，别于肩髃，入柱骨，下走大肠，属于肺，上循喉咙，出缺盆，合于阳明也。手太阴之正，别入渊腋少阴之前，入走肺，散之大阳，上出缺盆，循喉咙，复合阳明，此六合也。"}]}, {"section": 11, "header": "经水", "data": [{"ID": 228, "text": "黄帝问于歧伯曰：经脉十二者，外合于十二经水，而内属于五藏六府。夫十二经水者，其有大小、深浅、广狭、远近各不同；五藏六府之高下、大小、受谷之多少亦不等，相应奈何？夫经水者，受水而行之；五藏者，合神气魂魄而藏之；六府者，受谷而行之，受气而扬之；经脉者，受血而营之。合而以治，奈何？刺之深浅，灸之壮数，可得闻乎？"}, {"ID": 229, "text": "歧伯答曰：善哉问也！天至高不可度，地至广不可量，此之谓也。且夫人生于天地之间，六合之内，此天之高，地之广也，非人力之所能度量而至也。若夫八尺之士，皮肉在此，外可度量切循而得之，其死可解剖而视之。其藏之坚脆，府之大小，谷之多少，脉之长短，血之清浊，气之多少，十二经之多血少气，与其少血多气，与其皆多血气，与其皆少血气，皆有大数。其治以针艾，各调其经气，固其常有合乎。"}, {"ID": 230, "text": "黄帝曰：余闻之，快于耳不解于心，愿卒闻之。歧伯答曰：此人之所以参天地而应阴阳也，不可不察。足太阳外合清水，内属膀胱，而通水道焉。足少阳外合于渭水，内属于胆。足阳明外合于海水，内属于胃。足太阴外合于湖水，内属于脾。足少阴外合于汝水，内属于肾。足厥阴外合于渑水，内属于肝。手太阳外合淮水，内属小肠，而水道出焉。手少阳外合于漯水，内属于三焦。手阳明外合于江水，内属于大肠。手太阴外合于河水，内属于肺。手少阴外合于济水，内属于心。手心主外合于漳水，内属于心包。凡此五藏六府十二经水者，外有源泉，而内有所禀，此皆内外相贯，如环无端，人经亦然。故天为阳，地为阴，腰以上为天，腰以下为地。故海以北者为阴，湖以北者为阴中之阴；漳以南者为阳，河以北至漳者为阳中之阴；漯以南至江者，为阳中之太阳，此一隅之阴阳也，所以人与天地相参也。"}, {"ID": 231, "text": "黄帝曰：夫经水之应经脉也，其远近浅深，水血之多少，各不同，合而以刺之奈何？歧伯答曰：足阳明，五藏六府之海也，其脉大，血多气盛，热壮，刺此者不深勿散，不留不写也。足阳明刺深六分，留十呼。足太阳深五分，留七呼。足少阳深四分，留五呼。足太阴深三分，留四呼。足少阴深二分，留三呼。足厥阴深一分，留二呼。手之阴阳，其受气之道近，其气之来疾，其刺深者，皆无过二分，其留，皆无过一呼。其少长、大小、肥瘦，以心擦之，命曰法天之常，灸之亦然。灸而过此者，得恶火则骨枯脉涩，刺而过此者，则脱气。"}, {"ID": 232, "text": "黄帝曰：夫经脉之大小，血之多少，肤之厚薄，肉之坚脆及膕之大小，可为量度乎？歧伯答曰：其可为度量者，取其中度也。不甚脱肉，而血气不衰也。若夫度之人，消瘦而形肉脱者，恶可以度量刺乎。审、切、循、扪、按，视其寒温盛衰而调之，是谓因适而为之真也。"}]}, {"section": 12, "header": "经筋", "data": [{"ID": 233, "text": "足太阳之筋，起于足小趾，上结于踝，邪上结于膝，其下循足外侧，结于踵，上循跟，结于膕；其别者，结于腨外，上膕中内廉，与膕中并上结于臀，上挟脊上项；其支者，别入结于舌本；其直者，结于枕骨，上头，下颜，结于鼻；其支者，为目上网，下结于頄；其支者，从腋后外廉结于肩髃；其支者，入腋下，上出缺盆，上结于完骨；其支者，出缺盆，邪上出于頄。其病小趾支跟肿痛，膕挛，脊反折，项筋急，肩不举，腋支缺盆中纽痛，不可左右摇。治在燔针劫刺，以知为数，以痛为输，名曰仲春痹\n也1。\n1. 也 : 旧脱。"}, {"ID": 234, "text": "足少阳之筋，起于小指次指，上结外踝，上循胫外廉，结于膝外廉；其支者，别起外辅骨，上走髀，前者结于伏兔之上，后者，结于尻；其直者，上乘䏚季胁，上走腋前廉，系于膺乳，结于缺盆；直者，上出腋，贯缺盆，出太阳之前，循耳后，上额角，交巅上，下走颔，上结于頄；支者，结于目眦为外维。其病小指次指支转筋，引膝外转筋，膝不可屈伸，膕筋急，前引髀，后引尻，即上乘䏚季胁痛，上引缺盆、膺乳、颈维筋急。从左之右，右目不开，上过右角，并蹻脉而行，左络于右，故伤左角，右足不用，命曰维筋相交。治在燔针劫刺，以知为数，以痛为输，名曰孟春痹也。"}, {"ID": 235, "text": "足阳明之筋，起于中三指，结于跗上，邪外上加于辅骨，上结于膝外廉，直上结于髀枢，上循胁属脊；其直者，上循骭，结于膝；其支者，结于外辅骨，合少阳；其直者，上循伏兔，上结于髀，聚于阴器，上腹而布，至缺盆而结，上颈，上挟口，合于頄，下结于鼻，上合于太阳。太阳为目上网，阳明为目下网；其支者，从颊结于耳前。其病足中指支胫转筋，脚跳坚，伏兔转筋，髀前踵，㿉疝，腹筋急，引缺盆及颊，卒口僻；急者，目不合，热则筋纵，目不开，颊筋有寒，则急，引颊移口，有热则筋弛纵，缓不胜收，故僻。治之以马膏，膏其急者；以白酒和桂，以涂其缓者，以桑钩钩之，即以生桑炭置之坎中，高下以坐等。以膏熨急颊，且饮美酒，敢美炙肉，不饮酒者，自强也，为之三拊而已。治在燔针劫刺，以知为数，以痛为输，名曰季春痹也。"}, {"ID": 236, "text": "足太阴之筋，起于大指之端内侧，上结于内踝；其直者，络于膝内辅骨，上循阴股，结于髀，聚于阴器，上腹结于脐，循腹里，结于肋，散于胸中；其内者，著于脊。其病足大指支内踝痛，转筋痛，膝内辅骨痛，阴股引髀而痛，阴器纽痛，上引脐两胁痛，引膺中脊内痛。治在燔针劫刺，以知为数，以痛为输，命曰孟秋痹也。"}, {"ID": 237, "text": "足少阴之筋，起于小指之下，并足太阴之筋，邪走内踝之下，结于踵，与太阳之筋合，而上结于内辅之下，并太阴之筋，而上循阴股，结于阴器，循脊内挟膂上至项，结于枕骨，与足太阳之筋合。其病足下转筋，及所过而结者皆痛及转筋。病在此者，主癎瘈及痉，在外者不能挽，在内者不能仰。故阳病者，腰反折不能俛，阴病者，不能仰。治在燔针劫刺，以知为数，以痛为输。在内者熨引饮药，此筋折纽，纽发数甚者死不治，名曰仲秋痹也。"}, {"ID": 238, "text": "足厥阴之筋，起于大指之上，上结于内踝之前，上循胫，上结内辅之下，上循阴股，结于阴器，络诸筋。其病足大指支内踝之前痛，内辅痛，阴股痛转筋，阴器不用，伤于内则不起，伤于寒则阴缩入，伤于热则纵挺不收，治在行水清阴气；其病转筋者，治在燔针劫刺，以知为数，以痛为输，命曰季秋痹也。"}, {"ID": 239, "text": "手太阳之筋，起于小指之上，结于腕，上循臂内廉，结于肘内锐骨之后，弹之应小指之上，入结于腋下；其支者，后走腋后廉，上绕肩胛，循颈出走太阳之前，结于耳后完骨；其支者，入耳中；直者，出耳上，下结于颔，上属目外眦。其病小指支肘内锐骨后廉痛，循臂阴，入腋下，腋下痛，腋后廉痛，绕肩胛引颈而痛，应耳中鸣痛引颔，目瞑良久乃得视，颈筋急，则为筋瘻颈肿，寒热在颈者。治在燔针劫刺之，以知为数，以痛为输。其为肿者，复而锐之。本支者，上曲牙，循耳前属目外眦，上颔结于角，其痛当所过者支转筋。治在燔针劫刺，以知为数，以痛为输，名曰仲夏痹也。"}, {"ID": 240, "text": "手少阳之筋，起于小指次指之端，结于腕，中循臂，结于肘，上绕臑外廉、上肩、走颈，合手太阳；其支者，当曲颊入系舌本；其支者，上曲牙，循耳前，属目外眦，上乘颔，结于角。其病当所过者，即支转筋，舌卷。治在燔针劫刺，以知为数，以痛为输，名曰季夏痹也。"}, {"ID": 241, "text": "手阳明之筋，起于大指次指之端，结于腕，上循臂，上结于肘外，上臑，结于髃；其支者，绕肩胛，挟脊；直者，从肩髃上颈；其支者，上颊，结于頄；直者，上出手太阳之前，上左角，络头，下右颔。其病当所过者，支痛及转筋，肩不举，颈不可左右视。治在燔针劫刺，以知为数，以痛为输，名曰孟夏痹也。"}, {"ID": 242, "text": "手太阴之筋，起于大指之上，循指上行，结于鱼后，行寸口外侧，上循臂，结肘中，上臑内廉，入腋下，出缺盆，结肩前髃，上结缺盆，下结胸里，散贯贲，合贲下抵季胁。其病当所过者，支转筋，痛甚成息贲，胁急吐血。治在燔针劫刺，以知为数，以痛为输。名曰仲冬痹也。"}, {"ID": 243, "text": "手心主之筋，起于中指，与太阴之筋并行，结于肘内廉，上臂阴，结腋下，下散前后挟胁；其支者，入腋，散胸中，结于臂。其病当所过者，支转筋前及胸痛息贲。治在燔针劫刺，以知为数，以痛为输，名曰孟冬痹也。"}, {"ID": 244, "text": "手少阴之筋，起于小指之内侧，结于锐骨，上结肘内廉，上入腋，交太阴，挟乳里，结于胸中，循臂下系于脐。其病内急心承伏梁，下为肘网。其病当所过者，支转筋，筋痛。治在燔针劫刺，以知为数，以痛为输。其成伏梁唾血脓者，死不治。经筋之病，寒则反折筋急，热则筋弛纵不收，阴痿不用。阳急则反折，阴急则俛不伸。焠刺者，刺寒急也，热则筋纵不收，无用燔针，名曰季冬痹也。"}, {"ID": 245, "text": "足之阳明，手之太阳，筋急则口目为僻，眦急不能卒视，治皆如右方也。"}]}, {"section": 13, "header": "骨度", "data": [{"ID": 246, "text": "黄帝问于伯高曰：脉度言经脉之长短，何以立之？伯高曰：先度其骨节之大小、广狭、长短，而脉度定矣。"}, {"ID": 247, "text": "黄帝曰：愿闻众人之度。人长七尺五寸者，其骨节之大小长短各几何？伯高曰：头之大骨围，二尺六寸，胸围四尺五寸。腰围四尺二寸。发所覆者颅至项，尺二寸。发以下至颐，长一尺，君子终折。"}, {"ID": 248, "text": "结喉以下至缺盆中，长四寸。缺盆以下至𩩲𩨗，长九寸，过则肺大，不满则肺小。𩩲𩨗以下至天枢，长八寸，过则胃大，不及则胃小。天枢以下至横骨，长六寸半，过则回肠广长，不满则狭短。横骨，长六寸半。横骨上廉以下至内辅之上廉，长一尺八寸。内辅之上廉以下至下廉，长三寸半。内辅下廉，下至内踝，长一尺三寸。内踝以下至地，长三寸。膝膕以下至附属，长一尺六寸。附属以下至地，长三寸。故骨围大则太过，小则不及。"}, {"ID": 249, "text": "角以下至柱骨，长一尺。行腋中不见者，长四寸。腋以下至季胁，长一尺二寸。季胁以下至髀枢，长六寸，髀枢以下至膝中，长一尺九寸。膝以下至外踝，长一尺六寸。外踝以下至京骨，长三寸。京骨以下至地，长一寸。"}, {"ID": 250, "text": "耳后当完骨者，广九寸。耳前当耳门者，广一尺三寸。两颧之间，相去七寸。两乳之间，广九寸半。两髀之间，广六寸半。"}, {"ID": 251, "text": "足长一尺二寸，广四寸半。肩至肘，长一尺七寸；肘至腕，长一尺二寸半。腕至中指本节，长四寸。本节至其末，长四寸半。"}, {"ID": 252, "text": "项发以下至背骨，长二寸半，膂骨以下至尾骶，二十一节，长三尺，上节长一寸四分分之一，奇分在下，故上七节至于膂骨，九寸八分分之七。此众人骨之度也，所以立经脉之长短也。是故视其经脉之"}, {"ID": 253, "text": "在于身也，其见浮而坚，其见明而大者，多血，细而沉者，多气也。"}]}, {"section": 14, "header": "五十营", "data": [{"ID": 254, "text": "黄帝曰：余愿闻五十营奈何？歧伯答曰：天周二十八宿，宿三十六分；人气行一周，千八分，日行二十八宿。人经脉上下左右前后二十八脉，周身十六丈二尺，以应二十八宿。"}, {"ID": 255, "text": "漏水下百刻，以分昼夜。故人一呼脉再动，气行三寸，一吸，脉亦再动，气行三寸，呼吸定息，气行六寸；十息，气行六尺，日行二分。二百七十息，气行十六丈二尺，气行交通于中，一周于身，下水二刻，日行二十五分。五百四十息，气行再周于身，下水四刻，日行四十分。二千七百息，气行十周于身，下水二十刻，日行五宿二十分。一万三千五百息，气行五十营于身，水下百刻，日行二十八宿，漏水皆尽脉终矣。"}, {"ID": 256, "text": "所谓交通者，并行一数也。故五十营备，得尽天地之寿矣，凡行八百一十丈也。"}]}, {"section": 15, "header": "营气", "data": [{"ID": 257, "text": "黄帝曰：营气之道，内谷为宝。谷入于胃，乃传之肺，流溢于中，布散于外，精专者，行于经隧，常营无已，终而复始，是谓天地之纪。故气从太阴出注手阳明，上行注足阳明，下行至跗上，注大指间，与太阴合；上行抵髀，从脾注心中；循手少阴，出腋下臂，注小指，合手太阳；上行乘腋，出䪼内，注目内眦，上巅，下项，合足太阳；循脊，下尻，下行注小指之端，循足心，注足少阴；上行注肾，从肾注心外，散于胸中；循心主脉，出腋，下臂，出两筋之间，入掌中，出中指之端，还注小指次指之端，合手少阳；上行注膻中，散于三焦，从三焦注胆，出胁，注足少阳；下行至跗上，复从跗注大指间，合足厥阴，上行至肝，从肝上注肺，上循喉咙，入颃颡之窍，究于畜门。其支别者，上额，循巅，下项中，循脊入骶，是督脉也；络阴器，上过毛中，入脐中，上循腹里，入缺盆，下注肺中，复出太阴。此营气之所行也，逆顺之常也。"}]}, {"section": 16, "header": "脉度", "data": [{"ID": 258, "text": "黄帝曰：愿闻脉度。歧伯答曰：手之六阳，从手至头，长五尺，五六三丈。手之六阴，从手至胸中，三尺五寸，三六一丈八尺，五六三尺，合二丈一尺。足之六阳，从足上至头，八尺，六八四丈八尺。足之六阴，从足至胸中，六尺五寸，六六三丈六尺，五六三尺合三丈九尺。蹻脉从足至目，七尺五寸，二七一丈四尺，二五一尺，合一丈五尺。督脉、任脉，各四尺五寸，二四八尺，二五一尺，合九尺。凡都合一十六丈二尺，此气之大经隧也。"}, {"ID": 259, "text": "经脉为里，支而横者为络，络之别者为孙，盛而血者疾诛之，盛者写之，虚者饮药以补之。五藏常内阅于上七窍也。故肺气通于鼻，肺和则鼻能知臭香矣；心气通于舌，心和则舌能知五味矣；肝气通于目，肝和则目能辨五色矣；脾气通于口，脾和则口能知五谷矣；肾气通于耳，肾和则耳能闻五音矣。五藏不和，则七窍不通；六府不合则留为痈。故邪在府则阳脉不和，阳脉不和则气留之，气留之则阳气盛矣。阳气太盛，则阴不利，阴脉不利则血留之，血留之则阴气盛矣。阴气太盛则阳气不能荣也，故曰关。阳气太盛，则阴气弗能荣也，故曰格。阴阳俱盛，不得相荣，故曰关格。关格者，不得尽期而死也。"}, {"ID": 260, "text": "黄帝曰：蹻脉安起安止，何气荣水？歧伯答曰：蹻脉者，少阴之别，起于然骨之后。上内踝之上，直上循阴股，入阴，上循胸里，入缺盆，上出人迎之前，入頄，属目内眦，合于太阳，阳蹻而上行，气并相还，则为濡，目气不荣，则目不合。"}, {"ID": 261, "text": "黄帝曰：气独行五藏，不荣六府，何也？歧伯答曰：气之不得无行也，如水之流，如日月之行不休，故阴脉荣其藏，阳脉荣其府，如环之无端，莫知其纪，终而复始，其流溢之气，内溉藏府，外濡腠理。"}, {"ID": 262, "text": "黄帝曰：蹻脉有阴阳，何脉当其数？歧伯曰：男子数其阳，女子数其阴，当数者为阴，其不当数者为络也。"}]}, {"section": 17, "header": "营卫生会", "data": [{"ID": 263, "text": "黄帝问于歧伯曰：人焉受气？阴阳焉会？何气为营？何气为卫？营安从生？卫于焉会？老壮不同气，阴阳异位，愿闻其会。歧伯答曰：人受气于谷，谷入于胃，以传与肺，五藏六府，皆以受气，其清者为营，浊者为卫，营在脉中，卫在脉外，营周不休，五十而复大会，阴阳相贯，如环无端，卫气行于阴二十五度，行于阳二十五度，分为昼夜，故气至阳而起，至阴而止。故曰日中而阳陇，为重阳，夜半而阴陇为重阴，故太阴主内，太阳主外，各行二十五度分为昼夜。夜半为阴陇，夜半后而为阴衰，平旦阴尽而阳受气矣。日中而阳陇，日西而阳衰，日入阳尽而阴受气矣。夜半而大会，万民皆卧，命曰合阴，平旦阴尽而阳受气，如是无已，与天地同纪。"}, {"ID": 264, "text": "黄帝曰：老人之不夜瞑者，何气使然？少壮之人，不昼瞑者，何气使然？歧伯答曰：壮者之气血盛，其肌肉滑，气道通，营卫之行不失其常，故昼精而夜瞑。老者之气血衰，其肌肉枯，气道涩，五藏之气相搏，其营气衰少而卫气内伐，故昼不精，夜不瞑。"}, {"ID": 265, "text": "黄帝曰：愿闻营卫之所行，皆何道从来？歧伯答曰：营出于中焦，卫出于下焦。黄帝曰：愿闻三焦之所出。歧伯答曰：上焦出于胃上口，并咽以上，贯膈，而布胸中，走腋，循太阴之分而行，还至阳明，上至舌，下足阳明，常与营俱行于阳二十五度，行于阴亦二十五度一周也。故五十度而复太会于手太阴矣。"}, {"ID": 266, "text": "黄帝曰：人有热，饮食下胃，其气未定，汗则出，或出于面，或出于背，或出于身半，其不循卫气之道而出，何也？歧伯曰：此外伤于风，内开腠理，毛蒸理泄，卫气走之，固不得循其道，此气慓悍滑疾，见开而出，故不得从其道，故命曰漏泄。"}, {"ID": 267, "text": "黄帝曰：愿闻中焦之所出。歧伯答曰：中焦亦并胃中，出上焦之后，此所受气者，泌糟粕，蒸津液，化其精微，上注于肺脉乃化而为血，以奉生身，莫贵于此，故独得行于经隧，命曰营气。"}, {"ID": 268, "text": "黄帝曰：夫血之与气，异名同类。何谓也？歧伯答曰：营卫者，精气也，血者，神气也，故血之与气，异名同类焉。故夺血者无汗，夺汗者无血，故人生有两死而无两生。"}, {"ID": 269, "text": "黄帝曰：愿闻下焦之所出。歧伯答曰：下焦者，别回肠，注于膀胱，而渗入焉；故水谷者，常并居于胃中，成糟粕，而俱下于大肠而成下焦，渗而俱下。济泌别汁，循下焦而渗入膀胱焉。"}, {"ID": 270, "text": "黄帝曰：人饮酒，酒亦入胃，谷未熟，而小便独先下，何也？歧伯答曰：酒者，熟谷之液也。其气悍以清，故后谷而入，先谷而液出焉。黄帝曰：善。余闻上焦如雾，中焦如沤，下焦如渎，此之谓也。"}]}, {"section": 18, "header": "四时气", "data": [{"ID": 271, "text": "黄帝问于歧伯曰：夫四时之气，各不同形，百病之起，皆有所生，灸刺之道，何者为定？歧伯答曰：四时之气，各有所在，灸刺之道，得气穴为定。故春取经、血脉、分肉之间，甚者，深刺之，间者，浅刺之；夏取盛经孙络，取分间绝皮肤；秋取经俞。邪在府，取之合；冬取井荥，必深以留之。"}, {"ID": 272, "text": "温疟汗不出，为五十九痏，风㽷肤胀，为五十七痏。取皮肤之血者，尽取之。飧泄补三阴之上，补阴陵泉，皆久留之，热行乃止。"}, {"ID": 273, "text": "转筋于阳，治其阳；转筋于阴，治其阴。皆卒刺之。徒㽷先取环谷下三寸，以铍针针之，已刺而筒之，而内之，入而复之，以尽其㽷，必坚。来缓则烦悗，来急则安静，间日一刺之，㽷尽乃止。饮闭药，方刺之时徒饮之，方饮无食，方食无饮，无食他食，百三十五日。"}, {"ID": 274, "text": "著痹不去，久寒不已，卒取其三里。骨为干。肠中不便，取三里，盛写之，虚补之。疠风者，素刺其肿上。已刺，以锐针针其处，按出其恶气，肿尽乃止。常食方食，无食他食。"}, {"ID": 275, "text": "腹中常鸣，气上冲胸，喘不能久立。邪在大肠，刺肓之原，巨虚上廉、三里。小腹控睾，引腰脊，上冲心。邪在小肠者，连睾系，属于脊，贯肝肺，络心系。气盛则厥逆，上冲肠胃，熏肝，散于肓，结于脐，故取之肓原以散之，刺太阴以予之，取厥阴以下之，取巨虚下廉以去之，按其所过之经以调之。"}, {"ID": 276, "text": "善呕，呕有苦，长太息，心中憺憺，恐人将捕之；邪在胆，逆在胃，胆液泄，则口苦，胃气逆，则呕苦，故曰呕胆。取三里以下。胃气逆，则刺少阳血络，以闭胆逆，却调其虚实，以去其邪。"}, {"ID": 277, "text": "饮食不下，膈塞不通，邪在胃脘，在上脘，则刺抑而下之，在下脘，则散而去之。小腹痛肿，不得小便，邪在三焦，约取之太阳大络，视其络脉与厥阴小络结而血者，肿上及胃脘，取三里。"}, {"ID": 278, "text": "睹其色，察其以，知其散复者，视其目色，以知病之存亡也。一其形，听其动静者，持气口人迎以视其脉，坚且盛且滑者，病日进，脉软者，病将下，诸经实者，病三日已。气口候阴，人迎候阳也。"}]}, {"section": 19, "header": "五邪", "data": [{"ID": 279, "text": "邪在肺，则病皮肤痛，寒热，上气喘，汗出，咳动肩背。取之膺中外喻，背三节五藏之傍，以手疾按之，快然，乃刺之。取之缺盆中以越之。"}, {"ID": 280, "text": "邪在肝，则两胁中痛，寒中，恶血在内，行善掣节，时脚肿。取之行间，以引胁下，补三里以温胃中，取血脉以散恶血；取耳间青脉，以去其掣。"}, {"ID": 281, "text": "邪在脾胃，则病肌肉痛，阳气有馀，阴气不足，则热中善饥；阳气不足，阴气有馀，则寒中肠鸣、腹痛；阴阳俱有馀，若俱不足，则有寒有热，皆调于三里。"}, {"ID": 282, "text": "邪在肾，则病骨痛，阴痹。阴痹者，按之而不得，腹胀，腰痛，大便难，肩背颈项痛，时眩。取之涌泉、昆仑。视有血者，尽取之。"}, {"ID": 283, "text": "邪在心，则病心痛，喜悲时眩仆；视有馀不足而调之其输也。"}]}, {"section": 20, "header": "寒热病", "data": [{"ID": 284, "text": "皮寒热者，不可附席，毛发焦，鼻槁腊。不得汗，取三阳之络，以补手太阴。肌寒热者，肌痛，毛发焦而唇槁腊。不得汗，取三阳于下，以去其血者，补足太阴，以出其汗。"}, {"ID": 285, "text": "骨寒热者，病无所安，汗注不休。齿未槁，取其少阴于阴股之络；齿已槁，死不治。骨厥亦然。骨痹，举节不用而痛，汗注、烦心。取三阴之经，补之。"}, {"ID": 286, "text": "身有所伤，血出多及中风寒，若有所堕坠，四肢懈惰不收，名曰体惰。取其小腹脐下三结交。三结交者，阳明太阴也，脐下三寸关元也。厥痹者，厥气上及腹。取阴阳之络，视主病也，写阳补阴经也。"}, {"ID": 287, "text": "颈侧之动脉人迎。人迎，足阳明也，在婴筋之前。婴筋之后，手阳明也，名曰扶突。次脉，足少阳脉也，名曰天牖。次脉，足太阳也，名曰天柱。腋下动脉，臂太阴也，名曰天府。"}, {"ID": 288, "text": "阳迎头痛，胸满不得息，取之人迎。暴喑气鞭，取扶突与舌本出血。暴袭气蒙，耳目不明，取天牖。暴挛癎眩，足不任身，取天柱。暴痹内逆，肝肺相搏，血溢鼻口，取天府。此为天牖五部。"}, {"ID": 289, "text": "臂阳明，有入頄遍齿者，名曰大迎。下齿龋，取之臂。恶寒补之，不恶寒写之。足太阳有入頄遍齿者，名曰角孙。上齿龋，取之在鼻与頄前。方病之时，其脉盛，盛则写之，虚则补之。一曰取之出鼻外。"}, {"ID": 290, "text": "足阳明有挟鼻入于面者，名曰悬颅。属口，对入系目本，视有过者取之。损有馀，益不足，反者益其。足太阳有通项入于脑者，正属目本，名曰眼系。头目苦痛，取之在项中两筋间。入脑乃别阴蹻、阳蹻，阴阳相交，阳入阴，阴出阳，交于目锐眦，阳气盛则瞋目，阴气盛则瞑目。"}, {"ID": 291, "text": "热厥取足太阴、少阳，皆留之；寒厥取足阳明、少阴于足，皆留之。舌纵涎下，烦悗，取足少阴。振寒洒洒鼓颔，不得汗出，腹胀烦悗，取手太阴，刺虚者，刺其去也；刺实者，刺其来也。"}, {"ID": 292, "text": "春取络脉，夏取分腠，秋取气口，冬取经输。凡此四时，各以时为齐。络脉治皮肤，分腠治肌肉，气口治筋脉，经输治骨髓。五藏，身有五部：伏兔一；腓二，腓者腨也；背三，五藏之输四；项五。此五部有痈疽者死。"}, {"ID": 293, "text": "病始手臂者，先取手阳明、太阴而汗出；病始头首者，先取项太阳而汗出；病始足胫者，先取足阳明而汗出。臂太阴可汗出，足阳明可汗出，故取阴而汗出甚者，止之于阳，取阳而汗出甚者，止之于阴。"}, {"ID": 294, "text": "凡刺之害，中而不去则精泄；不中而去则致气。精泄则病甚而怄，致气则生为痈疽也。"}]}, {"section": 21, "header": "癞狂病", "data": [{"ID": 295, "text": "目眦外决于面者，为锐眦；在内近鼻者，为内眦；上为外眦，下为内眦。"}, {"ID": 296, "text": "癫疾始生，先不乐，头重痛，视举目赤，甚作极，已而烦心。候之于颜。取手太阳、阳明、太阴，血变为止。"}, {"ID": 297, "text": "癫疾始作，而引口啼呼喘悸者，候之手阳明、太阳。左强者，攻其右；右强者，攻其左，血变为止。癫疾始作，先反僵，因而脊痛，候之足太阳、阳明、太阴、手太阳，血变为止。"}, {"ID": 298, "text": "治癫疾者，常与之居，察其所当取之处。病至，视之有过者写之，置其血于瓠壶之中，至其发时，血独动矣，不动，灸穷骨二十壮。穷骨者，骶骨也。"}, {"ID": 299, "text": "骨癫疾者，顑、齿诸腧、分肉皆满而骨居，汗出、烦悗，呕多沃沫，气下泄，不治。"}, {"ID": 300, "text": "筋癫疾者，身倦挛急大，刺项大经之大杼脉，呕多沃沫，气下泄，不治。"}, {"ID": 301, "text": "脉癫疾者，暴仆，四肢之脉皆胀而纵，脉满，尽刺之出血，不满，灸之挟项太阳，灸带脉于腰相去三寸，诸分肉本输。呕吐沃沫，气下泄，不治。癫疾者，疾发如狂者，死不治。"}, {"ID": 302, "text": "狂始生，先自悲也，喜忘、苦怒、善恐者得之忧饥，治之取手太阳、阳明，血变而止，及取足太阴、阳明。狂始发，少卧不饥，自高贤也，自辩智也，自尊贵也，善骂詈，日夜不休，治之取手阳明太阳太阴舌下少阴，视之盛者，皆取之，不盛，释之也。"}, {"ID": 303, "text": "狂言，惊，善笑，好歌乐，妄行不休者，得之大恐，治之取手阳明太阳太阴。狂，目妄见，耳妄闻，善呼者，少气之所生也；治之取手太阳太阴阳明，足太阴头两顑。"}, {"ID": 304, "text": "狂者多食，善见鬼神，善笑而不发于外者，得之有所大喜，治之取足太阴太阳阳明，后取手太阴太阳阳明。狂而新发，未应如此者，先取曲泉左右动脉，及盛者见血，有顷已，不已，以法取之，灸骨骶二十壮。"}, {"ID": 305, "text": "风逆，暴四肢肿，身漯漯，唏然时寒，饥则烦，饱则善变，取手大阴表里，足少阴阳明之径，肉清取荥，骨清取井、经也。"}, {"ID": 306, "text": "厥逆为病也，足暴清，胸若将裂，肠若将以刀切之，烦而不能食，脉大小皆涩，暖取足少阴，清取足阳明，清则补之，温则写之。厥逆腹胀满，肠鸣，胸满不得息，取之下胸二胁，咳而动手者，与背输，以手按之，立快者是也。"}, {"ID": 307, "text": "内闭不得溲，刺足少阴太阳，与抵上以长针。气逆，则取其太阴、阳明、厥阴，甚取少阴、阳明，动者之经也。"}, {"ID": 308, "text": "少气，身漯漯也，言吸吸也，骨酸体重，懈惰不能动，补足少阴。短气息短，不属，动作气索，补足少阴，去血络也。"}]}, {"section": 22, "header": "热病", "data": [{"ID": 309, "text": "偏枯，身偏不用而痛，言不变，志不乱，病在分腠之间，巨针取之，益其不足，损其有馀，乃可复也。"}, {"ID": 310, "text": "痱之为病也，身无痛者，四肢不收；智乱不甚，其言微知，可治；甚则不能言，不可治也。病先起于阳，复入于阴者，先取其阳，后取其阴，浮而取之。"}, {"ID": 311, "text": "热病三日，而气口静、人迎躁者，取之诸阳，五十九刺，以写其热，而出其汗，实其阴，以补其不足者。身热甚，阴阳皆静者，勿刺也；其可刺者，急取之，不汗出则泄。所谓勿刺者，有死徵也。"}, {"ID": 312, "text": "热病七日八日，脉口动，喘而短者，急刺之，汗且自出，浅刺手大指间。"}, {"ID": 313, "text": "热病七日八日，脉微小，病者溲血，口中乾，一日半而死。脉代者，一日死。"}, {"ID": 314, "text": "热病已得汗出，而脉尚躁，喘且复热，勿刺肤，喘甚者死。"}, {"ID": 315, "text": "热病七日八日，脉不躁，躁不散数，后三日中有汗，三日不汗，四日死。未曾汗者，勿腠刺之。"}, {"ID": 316, "text": "热病先肤痛，窒鼻充面，取之皮，以第一针，五十九，苛轸鼻，索皮于肺，不得，索之火，火者，心也。"}, {"ID": 317, "text": "热病先身涩倚而热，烦俛，乾唇口溢，取之皮，以第一针，五十九；肤胀口乾，寒汗出，索脉于心，不得，索之水，水者，肾也。"}, {"ID": 318, "text": "热病溢乾多饮，善惊，卧不能起，取之肤肉，以第六针，五十九，目眦青，索肉于脾，不得，索之水，木者，肝也。"}, {"ID": 319, "text": "热病面青，脑痛，手足躁，取之筋间，以第四针于四逆；筋躄目浸，索筋于肝，不得，索之金，金者，肺也。"}, {"ID": 320, "text": "热病数惊，瘈瘲而狂，取之脉，以第四针，急写有馀者，癫疾毛发去，索血于心，不得，索之水，水者，肾也。"}, {"ID": 321, "text": "热病身重骨痛，耳聋而好瞑，取之骨，以第四针，五十九，刺骨；病不食，啮齿耳青，索骨于肾，不得，索之土，土者，脾也。"}, {"ID": 322, "text": "热病不知所痛，耳聋，不能自收，口乾，阳热甚，阴颇有寒者，热在髓，死不可治。"}, {"ID": 323, "text": "热病头痛，颞顬目𤸪，脉痛，善衄，厥热病也，取之以第三针，视有馀不足，寒热痔。"}, {"ID": 324, "text": "热病，体重，肠中热，取之以第四针，于其俞，及下诸趾间，索气于胃胳得气也。"}, {"ID": 325, "text": "热病挟脐急痛，胸胁满，取之涌泉与阴陵泉，取以第四针，针嗌里。"}, {"ID": 326, "text": "热病，而汗且出，及脉顺可汗者，取之鱼际、太渊、大都、太白。写之则热去，补之则汗出，汗出大甚，取内踝上横脉以止之。"}, {"ID": 327, "text": "热病已得汗而脉尚躁盛，此阴脉之极也，死；其得汗而脉静者，生。"}, {"ID": 328, "text": "热病者，脉尚盛躁而不得汗者，此阳脉之极也，死；脉盛躁得汗静者，生。"}, {"ID": 329, "text": "热病不可刺者有九：一曰：汗不出，大颧发赤哕者死；二曰：泄而腹满甚者死；三曰：目不明，热不已者死；四曰：老人婴儿热而腹满者死；五曰：汗不出呕下血者死；六曰：舌本烂，热不已者死；七曰：咳而衄，汗不出，出不至足者死；八曰：髓热者死；九曰：热而痉者死。腰折，瘈瘲，齿噤齘也。凡此九者，不可刺也。"}, {"ID": 330, "text": "所谓五十九刺者，两手外内侧各三，凡十二痏。五指间各一，凡八痏，足亦如是。头入发一寸傍三分各三，凡六痏。更入发三寸边五，凡十痏。耳前后口下者各一，项中一，凡六痏。巅上一，聪会一，发际一，廉泉一，风池二，天柱二。"}, {"ID": 331, "text": "气满胸中喘息，取足太阴大趾之端，去爪甲如薤叶，寒则留之，热则疾之，气下乃止。"}, {"ID": 332, "text": "心疝暴痛，取足太阴厥阴，尽刺去其血络。"}, {"ID": 333, "text": "喉痹舌卷，口中乾，烦心，心痛，臂内廉痛，不可及头，取手小指次指爪甲下，去端如韭叶。"}, {"ID": 334, "text": "目中赤痛，从内眦始，取之阴蹻。"}, {"ID": 335, "text": "风痉身反折，先取足太阳及膕中及血络出血，中有寒，取三里。"}, {"ID": 336, "text": "癃，取之阴蹻及三毛上及血络出血。"}, {"ID": 337, "text": "男子如蛊，女子如怚，身体腰脊如解，不欲饮食，先取涌泉见血，视跗上盛者，尽见血也。"}]}, {"section": 23, "header": "厥病", "data": [{"ID": 338, "text": "厥头痛，面若肿起而烦心，取之足阳明太阴。厥头痛，头脉痛，心悲，善泣，视头动脉反盛者，刺尽去血，后调足厥阴。"}, {"ID": 339, "text": "厥头痛，贞贞头重而痛，写头上五行，行五，先取手少阴，后取足少阴。厥头痛，意善忘，按之不得，取头面左右动脉，后取足太阴。"}, {"ID": 340, "text": "厥头痛，项先痛，腰脊为应，先取天柱，后取足太阳。厥头痛，头痛甚，耳前后脉涌有热，写出其血，后取足少阳。"}, {"ID": 341, "text": "真头痛，头痛甚，脑尽痛，手足寒至节，死不治。"}, {"ID": 342, "text": "头痛不可取于腧者，有所击堕，恶血在于内，若肉伤，痛未已，可则刺，不可远取也。头痛不可刺者，大痹为恶，日作者，可令少愈，不可已。头半寒痛，先取手少阳阳明，后取足少阳阳明。"}, {"ID": 343, "text": "厥心痛，与背相控，善瘈，如从后触其心，伛偻者，肾心痛也，先取京骨、昆仑，发狂不已，取然谷。厥心痛，腹胀胸满，心尤痛甚，胃心痛也，取之大都、大白。"}, {"ID": 344, "text": "厥心痛，痛如以锥针刺其心，心痛甚者，脾心痛也，取之然谷、太溪。"}, {"ID": 345, "text": "厥心痛，色苍苍如死状，终日不得太息，肝心痛也，取之行间、太冲。"}, {"ID": 346, "text": "厥心痛，卧若徒居，心痛间，动作，痛益甚，色不变，肺心痛也，取之鱼际、太渊。"}, {"ID": 347, "text": "真心痛，手足清至节，心痛甚，日发夕死，夕发旦死。心痛不可刺者，中有盛聚，不可取于腧。"}, {"ID": 348, "text": "肠中有虫瘕及蛟蛕，皆不可取以小针；心肠痛，憹作痛，肿聚，往来上下行，痛有休止，腹热喜渴涎出者，是蛟蛕也。以手聚按而坚持之，无令得移，以大针刺之，久持之，虫不动，乃出针也。㤣腹憹痛，形中上者。"}, {"ID": 349, "text": "耳聋无闻，取耳中；耳鸣，取耳前动脉；耳痛不可刺者，耳中有脓，若有乾聆聊，耳无闻也；耳聋取手小指次指爪甲上与肉交者，先取手，后取足；耳鸣取手中指爪甲上，左取右，右取左，先取手，后取足。"}, {"ID": 350, "text": "足髀不可举，侧而取之，在枢合中，以员利针，大针不可刺。病注下血，取曲泉。"}, {"ID": 351, "text": "风痹淫砾，病不可已者，足如履冰，时如入汤中，股胫淫砾，烦心头痛，时呕时悗，眩已汗出，久则目眩，悲以喜恐，短气，不乐，不出三年死也。"}]}, {"section": 24, "header": "病本", "data": [{"ID": 352, "text": "先病而后逆者，治其本；先逆而后病者，治其本；先寒而后生病者，治其本；先病而后生寒者，治其本；先热而后生病者，治其本。"}, {"ID": 353, "text": "先泄而后生他病者，治其本，必且调之，乃治其他病。先病而后中满者，治其标；先病后泄者，治其本；先中满而后烦心者，治其本。"}, {"ID": 354, "text": "有客气，有同气。大小便不利治其标，大小便利，治其本。"}, {"ID": 355, "text": "病发而有馀，本而标之，先治其本，后治其标；病发而不足，标而本之，先治其标，后治其本，谨详察间甚，以意调之，间者并行，甚为独行；先小大便不利而后生他病者，治其本也。"}]}, {"section": 25, "header": "杂病", "data": [{"ID": 356, "text": "厥挟脊而痛者，至顶，头沉沉然，目𥆨𥆨然，腰脊强。取足太阳膕中血络。"}, {"ID": 357, "text": "厥胸满面肿，唇漯漯然，暴言难，甚则不能言，取足阳明。"}, {"ID": 358, "text": "厥气走喉而不能言，手足清，大便不利，取足少阴。"}, {"ID": 359, "text": "厥而腹向向然，多寒气，腹中谷谷，便溲难，取足太阴。"}, {"ID": 360, "text": "嗌乾，口中热如胶，取足少阴。"}, {"ID": 361, "text": "膝中痛，取犊鼻，以员利针，发而间之。针大如氂，刺膝无疑。"}, {"ID": 362, "text": "喉痹不能言，取足阳明；能言，取手阳明。"}, {"ID": 363, "text": "疟不渴，间日而作，取足阳明；渴而日作，取手阳明。"}, {"ID": 364, "text": "齿痛，不恶清饮，取足阳明；恶清饮，取手阳明。"}, {"ID": 365, "text": "聋而不痛者，取足少阳；聋而痛者，取手阳明。"}, {"ID": 366, "text": "衄而不止，衄血流，取足太阳；衄血，取手太阳。不已，刺宛骨下；不已，刺膕中出血。"}, {"ID": 367, "text": "腰痛，痛上寒，取足太阳阳明；痛上热，取足厥阴；不可以俛仰，取足少阳。中热而喘，取足少阴膕中血络。"}, {"ID": 368, "text": "喜怒而不欲食，言益小，刺足太阴；怒而多言，刺足少阳。"}, {"ID": 369, "text": "顑痛，刺手阳明与顑之盛脉出血。"}, {"ID": 370, "text": "项痛不可俛仰，刺足太阳；不可以顾，刺手太阳也。"}, {"ID": 371, "text": "小腹满大，上走胃，至心，淅淅身时寒热，小便不利，取足厥阴。"}, {"ID": 372, "text": "腹满，大便不利，腹大，亦上走胸嗌，喘息喝喝然，取足少阴。"}, {"ID": 373, "text": "腹满食不化，腹向向然，不能大便，取足太阴。"}, {"ID": 374, "text": "心痛引腰脊，欲呕，取足少阴。"}, {"ID": 375, "text": "心痛，腹胀，墙墙然，大便不利，取足太阴。"}, {"ID": 376, "text": "心痛，引背不得息，刺足少阴；不已，取手少阳。"}, {"ID": 377, "text": "心痛引小腹满，上下无常处，便溲难，刺足厥阴。"}, {"ID": 378, "text": "心痛，但短气不足以息，刺手太阴。"}, {"ID": 379, "text": "心痛，当九节刺之，按，已刺按之，立已；不已，上下求之，得之立已。"}, {"ID": 380, "text": "顑痛，刺足阳明曲周动脉，见血，立已；不已，按人迎于经，立已。"}, {"ID": 381, "text": "气逆上，刺膺中陷者，与下胸动脉。"}, {"ID": 382, "text": "腹痛，刺脐左右动脉，已刺按之，立已；不已，刺气街，已刺按之，立已。"}, {"ID": 383, "text": "痿厥为四末束悗，乃疾解之，日二；不仁者，十日而知，无休，病已止。"}, {"ID": 384, "text": "岁以草刺鼻，嚏，嚏而已；无息，而疾迎引之，立已；大惊之，亦可已。"}]}, {"section": 26, "header": "周痹", "data": [{"ID": 385, "text": "黄帝问于歧伯曰：周痹之在身也，上下移徒随脉，其上下左右相应，间不容空，愿闻此痛，在血脉之中邪？将在分肉之间乎？何以致是？其痛之移也，间不及下针，其慉痛之时，不及定治，而痛已止矣。何道使然？愿闻其故？歧伯答曰：此众痹也，非周痹也。"}, {"ID": 386, "text": "黄帝曰：愿闻众痹。歧伯对曰：此各在其处，更发更止，更居更起，以右应左，以左应右，非能周也。更发更休也。黄帝曰：善。刺之奈何？歧伯对曰：刺此者，痛虽已止，必刺其处，勿令复起。"}, {"ID": 387, "text": "帝曰：善。愿闻周痹何如？歧伯对曰：周痹者，在于血脉之中，随脉以上，随脉以下，不能左右，各当其所。黄帝曰：刺之奈何？歧伯对曰：痛从上下者，先刺其下以过之，后刺其上以脱之。痛从下上者，先刺其上以过之，后刺其下以脱之。"}, {"ID": 388, "text": "黄帝曰：善。此痛安生？何因而有名？歧伯对曰：风寒湿气，客于外分肉之间，迫切而为沫，沫得寒则聚，聚则排分肉而分裂也，分裂则痛，痛则神归之，神归之则热，热则痛解，痛解则厥，厥则他痹发，发则如是。帝曰：善。余已得其意矣。此内不在藏，而外未发于皮，独居分肉之间，真气不能周，故名曰周痹。故刺痹者，必先切循其下之六经，视其虚实，及大络之血结而不通，及虚而脉陷空者而调之，熨而通之。其瘈坚转引而行之。黄帝曰：善。余已得其意矣，亦得其事也。九者经巽之理，十二经脉阴阳之病也。"}]}, {"section": 27, "header": "口问", "data": [{"ID": 389, "text": "黄帝闲居，辟左右而问于歧伯曰：余已闻九针之经，论阴阳逆顺，六经已毕，愿得口问。歧伯避席再拜曰：善乎哉问也，此先师之所口传也。黄帝曰：愿闻口传。歧伯答曰：夫百病之始生也，皆生于风雨寒暑，阴阳喜怒，饮食居处，大惊卒恐。则血气分离，阴阳破败，经络厥绝，脉道不通，阴阳相逆，卫气稽留，经脉虚空，血气不次，乃失其常。论不在经者，请道其方。"}, {"ID": 390, "text": "黄帝曰：人之欠者，何气使然？歧伯答曰：卫气昼日行于阳，夜半则行于阴，阴者主夜，夜者卧；阳者主上，阴者主下；故阴气积于下，阳气未尽，阳引而上，阴引而下，阴阳相引，故数欠。阳气尽，阴气盛，则目瞑；阴气尽而阳气盛，则寤矣。写足少阴，补足太阳。"}, {"ID": 391, "text": "黄帝曰：人之哕者，何气使然？歧伯曰：谷入于胃，胃气上注于肺。今有故寒气与新谷气，俱还入于胃，新故相乱，真邪相攻，气并相逆，复出于胃，故为哕。补手太阴，写足少阴。"}, {"ID": 392, "text": "黄帝曰：人之唏者，何气使然？歧伯曰：此阴气盛而阳气虚，阴气疾而阳气徐，阴气盛而阳气绝，故为唏。补足太阳，写足少阴。"}, {"ID": 393, "text": "黄帝曰：人之振寒者，何气使然？歧伯曰：寒气客于皮肤，阴气盛，阳气虚，故为振寒寒栗，补诸阳。"}, {"ID": 394, "text": "黄帝曰：人之噫者，何气使然？歧伯曰：寒气客于胃，厥逆从下上散，复出于胃，故为噫。补足太阴阳明，一曰补眉本也。"}, {"ID": 395, "text": "黄帝曰：人之嚏者，何气使然？歧伯曰：阳气和利，满于心，出于鼻，故为嚏。补足太阳荣眉本，一曰眉上也。"}, {"ID": 396, "text": "黄帝曰：人之嚲者，何气使然？歧伯曰：胃不实则诸脉虚；诸脉虚则筋脉懈惰；筋脉懈惰则行阴用力，气不能复，故为嚲。因其所在，补分肉间。"}, {"ID": 397, "text": "黄帝曰：人之哀而泣涕出者，何气使然？歧伯曰：心者，五藏六府之主也；目者，宗脉之所聚也，上液之道也；口鼻者，气之门户也。故悲哀愁忧则心动，心动则五藏六府皆摇，摇则宗脉感，宗脉感则液道开，液道开，故泣涕出焉。液者，所以灌精濡空窍者也，故上液之道开则泣，泣不止则液竭；液竭则精不灌，精不灌则目无所见矣，故命曰夺精。补天柱经侠颈。"}, {"ID": 398, "text": "黄帝曰：人之太息者，何气使然？歧伯曰：忧思则心系急，心系急则气道约，约则不利，故太息以伸出之，补手少阴心主，足少阳留之也。"}, {"ID": 399, "text": "黄帝曰：人之涎下者，何气使然？歧伯曰：饮食者，皆入于胃，胃中有热则虫动，虫动则胃缓，胃缓则廉泉开，故涎下，补足少阴。"}, {"ID": 400, "text": "黄帝曰：人之耳中鸣者，何气使然？歧伯曰：耳者，宗脉之所聚也，故胃中空则宗脉虚，虚则下溜，脉有所竭者，故耳鸣，补客主人，手大指爪甲上与肉交者也。"}, {"ID": 401, "text": "黄帝曰：人之自啮舌者，何气使然？此厥逆走上，脉气辈至也。少阴气至则啮舌，少阳气至则啮颊，阳明气至则啮唇矣。视主病者，则补之。"}, {"ID": 402, "text": "凡此十二邪者，皆奇邪之走空窍者也。故邪之所在，皆为不足。故上气不足，脑为之不满，耳为之苦鸣，头为之苦倾，目为之眩。中气不足，溲便为之变，肠为之苦鸣。下气不足，则乃为痿厥心悗。补足外踝下留之。"}, {"ID": 403, "text": "黄帝曰：治之奈何？歧伯曰：肾主为欠，取足少阴；肺主为哕，取手太阴、足少阴；唏者，阴与阳绝，故补足太阳，写足少阴；振寒者，补诸阳；噫者，补足太阴阳明；嚏者，补足太阳眉本；嚲，因其所在，补分肉间；泣出补天柱经侠颈，侠颈者，头中分也；太息，补手少阴、心主、足少阳，留之；涎下补足少阴；耳鸣补客主人，手大指爪甲上与肉交者；自啮舌，视主病者，则补之。目眩头倾，补足外踝下留之；痿厥心悗，刺足大趾间上二寸，留之，一曰足外踝下留之。"}]}, {"section": 28, "header": "师传", "data": [{"ID": 404, "text": "黄帝曰：余闻先师，有所心藏，弗著于方，余愿闻而藏之，则而行之，上以治民，下以治身，使百姓无病，上下和亲，德泽下流，子孙无优，传于后世，无有终时，可得闻乎？歧伯曰：远乎哉问也。夫治民与自治，治彼与治此，治小与治大，治国与治家，未有逆而能治之也，夫惟顺而已矣。顺者，非独阴阳脉，论气之逆顺也，百姓人民皆欲顺其志也。"}, {"ID": 405, "text": "黄帝曰：顺之奈何？歧伯曰：入国问俗，入家问讳，上堂问礼，临病人问所便。"}, {"ID": 406, "text": "黄帝曰：便病人奈何？歧伯曰：夫中热消瘅，则便寒；寒中之属，则便热。胃中热则消谷，令人悬心善饥。脐以上皮热，肠中热，则出黄如糜。脐以下皮寒，胃中寒，则腹胀；肠中寒，则肠鸣飧泄。胃中寒，肠中热，则胀而且泄，胃中热，肠中寒，则疾饮，小腹痛胀。"}, {"ID": 407, "text": "黄帝曰：胃欲寒饮，肠欲热饮，两者相逆，便之奈何？且夫王公大人，血食之君，骄恣从欲轻人，而无能禁之，禁之则逆其志，顺之则加其病，便之奈何？治之何先？歧伯曰：人之情，莫不恶死而喜生，告之以其败，语之以其善，导之以其所便，开之以其所苦，虽有无道之人，恶有不听者乎？"}, {"ID": 408, "text": "黄帝曰：治之奈何？歧伯曰：春夏先治其标，后治其本；秋冬先治其本，后治其标。"}, {"ID": 409, "text": "黄帝曰：便其相逆者奈何？歧伯曰：便此者，食饮衣服，亦欲适寒温，寒无凄怆，暑无出汗。食饮者，热无灼灼，寒无沧沧。寒温中适，故气将持，乃不致邪僻也。"}, {"ID": 410, "text": "黄帝曰：本藏以身形肢节䐃肉，候五藏六府之大小焉。今夫王公大人，临朝即位之君，而问焉，谁可扪循之，而后答乎？歧伯曰：身形肢节者，藏府之盖也，非面部之阅也。"}, {"ID": 411, "text": "黄帝曰：五藏之气，阅于面者，余已知之矣，以肢节知而阅之，奈何？歧伯曰：五藏六府者，肺为之盖，巨肩陷咽，候见其外。黄帝曰：善。"}, {"ID": 412, "text": "歧伯曰：五藏六府，心为之主，缺盆为之道，骷骨有余以候𩩲𩨗。黄帝曰：善。"}, {"ID": 413, "text": "歧伯曰：肝者，主为将，使之候外，欲知坚固，视目小大。黄帝曰：善。"}, {"ID": 414, "text": "歧伯曰：脾者，主为卫，使之迎粮，视唇舌好恶，以知吉凶。黄帝曰：善。"}, {"ID": 415, "text": "歧伯曰：肾者，主为外，使之远听，视耳好恶，以知其性。黄帝曰：善。愿闻六府之候。"}, {"ID": 416, "text": "歧伯曰：六府者，胃为之海，庞骸、大颈、张胸，五谷乃容。鼻隧以长，以候大肠。唇厚、人中长，以候小肠。目下果大，其胆乃横。鼻孔在外，膀胱漏泄。鼻柱中央起，三焦乃约，此所以候六府者也。上下三等，藏安且良矣。"}]}, {"section": 29, "header": "决气", "data": [{"ID": 417, "text": "黄帝曰：余闻人有精、气、津、液、血、脉，余意以为一气耳，今乃辨为六名，余不知其所以然。歧伯曰：两神相搏，合而成形，常先身生，是谓精。何谓气？歧伯曰：上焦开发，宣五谷味，熏肤、充身、泽毛，若雾露之溉，是谓气。何谓津？歧伯曰：腠理发泄，汗出溱溱，是谓津。何谓液？歧伯曰：谷入气满，淖泽注于骨，骨属屈伸，泄泽补益脑髓，皮肤润泽，是谓液。何谓血？歧伯曰：中焦受气，取汁变化而赤，是谓血。何谓脉？歧伯曰：壅遏营气，令无所避，是谓脉。"}, {"ID": 418, "text": "黄帝曰：六气有，有馀不足，气之多少，脑髓之虚实，血脉之清浊，何以知之？歧伯曰：精脱者，耳聋；气脱者，目不明；津脱者，腠理开，汗大泄；液脱者，骨属屈伸不利，色夭，脑髓消，胫痹，耳数鸣；血脱者，色白，夭然不泽，其脉空虚，此其候也。"}, {"ID": 419, "text": "黄帝曰：六气者，贵贱何如？歧伯曰：六气者，各有部主也，其贵贱善恶，可为常主，然五谷与胃为大海也。"}]}, {"section": 30, "header": "肠胃", "data": [{"ID": 420, "text": "黄帝问于伯高曰：余愿闻六府传谷者，肠胃之大小长短，受谷之多少奈何？伯高曰：请尽言之，谷所从出入浅深远近长短之度：唇至齿长九分，口广二寸半；齿以后至会厌，深三寸半，大容五合；舌重十两，长七寸，广二寸半；咽门重十两，广一寸半。至胃长一尺六寸，胃纡曲屈，伸之，长二尺六寸，大一尺五寸，径五寸，大容三斗五升。小肠后附脊，左环回日迭积，其注于回肠者，外附于脐上。回运环十六曲，大二寸半，径八分分之少半，长三丈三尺。回肠当脐左环，回周叶积而下，回运还反十六曲，大四寸，径一寸寸之少半，长二丈一尺。广肠传脊，以受回肠，左环叶脊上下，辟大八寸，径二寸寸之大半，长二尺八寸。肠胃所入至所出，长六丈四寸四分，回曲环反，三十二曲也。"}]}, {"section": 31, "header": "平人绝谷", "data": [{"ID": 421, "text": "黄帝曰：愿闻人之不食，七日而死，何也？伯高曰：臣请言其故。"}, {"ID": 422, "text": "胃大一尺五寸，径五寸，长二尺六寸，横屈受水谷三斗五升，其中之谷，常留二斗，水一斗五升而满，上焦泄气，出其精微，慓悍滑疾，下焦下溉诸肠。"}, {"ID": 423, "text": "小肠大二寸半，径八分分之少半，长三丈二尺，受谷二斗四升，水六升三合合之大半。"}, {"ID": 424, "text": "回肠大四寸，径一寸寸之少半，长二丈一尺，受谷一斗，水七升半。"}, {"ID": 425, "text": "广肠大八寸，径二寸寸之大半，长二尺八寸，受谷九升三合八分合之一。"}, {"ID": 426, "text": "肠胃之长，凡五丈八尺四寸，受水谷九斗二升一合合之大半，此肠胃所受水谷之数也。平人则不然，胃满则肠虚，肠满则胃虚，更虚更满，故气得上下，五藏安定，血脉和利，精神乃居，故神者，水谷之精气也。故肠胃之中，当留谷二斗，水一斗五升；故平人日再后，后二升半，一日中五升，七日五七三斗五升，而留水谷尽矣；故平人不食饮七日而死者，小谷精气津液皆尽故也。"}]}, {"section": 32, "header": "海论", "data": [{"ID": 427, "text": "黄帝问于歧伯曰：余闻刺法于夫子，夫子之所言，不离于营卫血气。夫十二经脉者，内属于府藏，外络于肢节，夫子乃合之于四海乎。歧伯答曰：人亦有四海，十二经水。经水者，皆注于海，海有东西南北，命曰四海。黄帝曰：以人应之奈何？歧伯曰：人有髓海，有血海，有气海，有水谷之海，凡此四者，以应四海也。"}, {"ID": 428, "text": "黄帝曰：远乎哉，夫子之合人天地四海也，愿闻应之奈何？歧伯答曰：必先明知阴阳表里荥输所在，四海定矣。"}, {"ID": 429, "text": "黄帝曰：定之奈何？歧伯曰：胃者水谷之海，其输上在气街，下至三里；冲脉者，为十二经之海，其输上在于大杼，下出于巨虚之上下廉；膻中者，为气之海，其输上在于柱骨之上下，前在于人迎，脑为髓之海，其输上在于其盖，下在风府。"}, {"ID": 430, "text": "黄帝曰：凡此四海者，何利何害？何生何败？歧伯曰：得顺者生，得逆者败；知调者利，不知调者害。"}, {"ID": 431, "text": "黄帝曰：四海之逆顺奈何？歧伯曰：气海有馀者，气满胸中，悗息面赤；气海不足，则气少不足以言。血海有馀，则常想其身大，怫然不知其所病；血海不足，亦常想其身小，狭然不知其所病。水谷之海有馀，则腹满；水谷之海不足，则饥不受谷食。髓海有馀，则轻劲多力，自过其度；髓海不足，则脑转耳鸣，胫酸眩冒，目无所见，懈怠安卧。"}, {"ID": 432, "text": "黄帝曰：余已闻逆顺，调之奈何？歧伯曰：审守其俞，而调其虚实，无犯其害，顺者得复，逆者必败。黄帝曰：善。"}]}, {"section": 33, "header": "五乱", "data": [{"ID": 433, "text": "黄帝曰：经脉十二者，别为五行，分为四时，何失而乱？何得而治？歧伯曰：五行有序，四时有分，相顺则治，相逆则乱。"}, {"ID": 434, "text": "黄帝曰：何谓相顺？歧伯曰：经脉十二者，以应十二月。十二月者，分为四时。四时者，春秋冬夏，其气各异，营卫相随，阴阳已知，清浊不相干，如是则顺之而治。"}, {"ID": 435, "text": "黄帝曰：何为逆而乱，歧伯曰：清气在阴，浊气在阳，营气顺脉，卫气逆行，清浊相干，乱于胸中，是谓大悗。故气乱于心，则烦心密嘿，俛首静伏；乱于肺，则俛仰喘喝，接手以呼；乱于肠胃，是为霍乱；乱于臂胫，则为四厥；乱于头，则为厥逆，头重眩仆。"}, {"ID": 436, "text": "黄帝曰：五乱者，刺之有道乎？歧伯曰：有道以来，有道以去，审知其道，是谓身宝。黄帝曰：善。愿闻其道。歧伯曰：气在于心者，取之手少阴心主之俞；气在于肺者，取之手太阴荥，足少阴俞，气在于肠胃者，取之足太阴阳明，不下者，取之三里，气在于头者，取之天柱大杼，不知，取足太阳荥俞；气在于臂足，取之先去血脉，后取其阳明少阳之荥输。"}, {"ID": 437, "text": "黄帝曰：补写奈何？歧伯曰：徐入徐出，谓之导气。补写无形，谓之同精。是非有馀不足也，乱气之相逆也。黄帝曰：允乎哉道，明乎哉论，请著之玉版，命曰治乱也。"}]}, {"section": 34, "header": "胀论", "data": [{"ID": 438, "text": "黄帝曰：脉之应于寸口，如何而胀？歧伯曰：其脉大坚以涩者，胀也。黄帝曰：何以知藏府之胀也。歧伯曰：阴为藏，阳为府。"}, {"ID": 439, "text": "黄帝曰：夫气之令人胀也，在于血脉之中耶，藏府之内乎？歧伯曰：三者皆存焉，然非胀之舍也。黄帝曰：愿闻胀之舍。歧伯曰：夫胀者，皆在于藏府之外，排藏府而郭胸胁，胀皮肤，故命曰胀。"}, {"ID": 440, "text": "黄帝曰：藏府之在胸胁腹里之内也，若匣匮之藏禁器也，名有次舍，异名而同处，一域之中，其气各异，愿闻其故。黄帝曰：未解其意，再问。歧伯曰：夫胸腹，藏府之郭也。膻中者，心主之宫城也；胃者，太仓也；咽喉、小肠者，传送也；胃之五窍者，闾里门户也；廉泉、玉英者，津液之道也。故五藏六府者，各有畔界，其病各有形状。营气循脉，卫气逆为脉胀；卫气并脉循分为肤胀。三里而写，近者一下，远者三下，无问虚实，工在疾写。"}, {"ID": 441, "text": "黄帝曰：愿闻胀形。歧伯曰：夫心胀者烦心短气，卧不安；肺胀者，虚满而喘咳；肝胀者，胁下满而痛引小腹；脾胀者，善秽，四肢烦俛，体重不能胜衣，卧不安；肾胀者，腹满引背央央然，腰髀痛。六府胀，胃胀者，腹满，胃脘痛，鼻闻焦臭，妨于食，大便难；大肠胀者，肠鸣而痛濯濯，冬日重感于寒，则餐泄不化；小肠胀者，少腹慎胀，引腰而痛；膀胱胀者，少腹满而气癃；三焦胀者，气满于皮肤中，轻轻然而不坚；胆胀者，胁下痛胀，口中苦，善太息。"}, {"ID": 442, "text": "凡此诸胀者，其道在一，明知逆顺，针数不失，写虚补实，神去其室，致邪失正，真不可定，粗之所败，谓之天命；补虚写实，神归其室，久塞其空，谓之良工。"}, {"ID": 443, "text": "黄帝曰：胀者焉生？何因而有？歧伯曰：卫气之在身也，常然并脉，循分肉，行有逆顺，阴阳相随，乃得天和，五藏更始，四时循序，五谷乃化。然后厥气在下，营卫留止，寒气逆上，真邪相攻，两气相搏，乃合为胀也。黄帝曰：善。何以解惑？歧伯曰：合之于真，三合而得。帝曰：善。"}, {"ID": 444, "text": "黄帝问于歧伯曰：胀论言无问虚实，工在疾写，近者一下，远者三下，今有其三而不下者，其过焉在？歧伯对曰：此言陷于肉肓，而中气穴者也。不中气穴，则气内闭，针不陷肓，则气不行，上越中肉，则卫气相乱，阴阳相逐。其于胀也，当写不写，气故不下，三而不下，必更其道，气下乃止，不下复始，可以万全，乌有殆者乎？其于胀也，必审其弥，当写则写，当补则补，如鼓应桴，恶有不下者乎？"}]}, {"section": 35, "header": "五癃津液别", "data": [{"ID": 445, "text": "黄帝问于歧伯曰：水谷入于口，输于肠胃，其液别为五，天寒衣薄，则为溺与气，天热衣厚则为汗，悲哀气并则为泣，中热胃缓则为唾。邪气内逆，则气为之闭塞而不行，不行则为水胀，余知其然也，不知其何由生？愿闻其道。"}, {"ID": 446, "text": "歧伯曰：水谷皆入于口，其味有五，各注其海。津液各走其道，故三焦出气，以温肌肉，充皮肤，为其津，其流而不行者为液。"}, {"ID": 447, "text": "天暑衣厚则腠理开，故汗出，寒留于分肉之间，聚沫则为痛。"}, {"ID": 448, "text": "天寒则腠理闭，气湿不行，水下留于膀胱，则为溺与气。"}, {"ID": 449, "text": "五藏六府，心为之主，耳为之听，目为之候，肺为之相，肝为之将，脾为之卫，肾为之主外。故五藏六府之津液，尽上渗于目，心悲气并，则心系急。心系急则肺举，肺举则液上溢。夫心系与肺，不能常举，乍上乍下，故咳而泣出矣。"}, {"ID": 450, "text": "中热则胃中消谷，消谷则虫上下作。肠胃充郭，故胃缓，胃缓则气逆，故唾出。"}, {"ID": 451, "text": "五谷之津液，和合而为膏者，内渗入于骨空，补益脑髓，而下流于阴股。"}, {"ID": 452, "text": "阴阳不和，则使液溢而下流于阴，髓液皆减而下，下过度则虚，虚，故腰背痛而胫酸。"}, {"ID": 453, "text": "阴阳气道不通，四海闭塞，三焦不写，津液不化，水谷并行肠胃之中，别于回肠，留于下焦，不得渗膀胱，则下焦胀，水溢则为水胀，此津液五别之逆顺也。"}]}, {"section": 36, "header": "五阅五使", "data": [{"ID": 454, "text": "黄帝问于歧伯曰：余闻刺有五官五阅，以观五气。五气者，五藏之使也，五时之副也。愿闻其五使当安出？歧伯曰：五官者，五藏之阅也。黄帝曰：愿闻其所出，令可为常。歧伯曰：脉出于气口，色见于明堂，五色更出，以应五时，各如其常，经气入藏，必当治理。"}, {"ID": 455, "text": "帝曰：善。五色独决于明堂乎？歧伯曰：五官已辨，阙庭必张，乃立明堂，明堂广大，蕃蔽见外，方壁高基，引垂居外，五色乃治，平搏广大，寿中百岁，见此者，刺之必已，如是之人者，血气有馀，肌肉坚致，故可苦以针。"}, {"ID": 456, "text": "黄帝曰：愿闻五官。歧伯曰：鼻者，肺之官也；目者，肝之官也；口唇者，脾之官也；舌者，心之官也；耳者，肾之官也。"}, {"ID": 457, "text": "黄帝曰：以官何候？歧伯曰：以候五藏。故肺病者，喘息鼻张；肝病者，眦青；脾病者，唇黄；心病者，舌卷短，颧赤；肾病者，颧与颜黑。"}, {"ID": 458, "text": "黄帝曰：五脉安出，五色安见，其常色殆者如何？歧伯曰：五官不辨，阙庭不张，小其明堂，蕃蔽不见，又埤其墙，墙下无基，垂角去外。如是者，虽平常殆，况加疾哉。"}, {"ID": 459, "text": "黄帝曰：五色之见于明堂，以观五藏之气，左右高下，各有形乎？歧伯曰：藏府之在中也，各以次舍，左右上下，各如其度也。"}]}, {"section": 37, "header": "逆顺肥瘦", "data": [{"ID": 460, "text": "黄帝问于歧伯曰：余闻针道于夫子，众多毕悉矣。夫子之道，应若失，而据未有坚然者也。夫子之问学熟乎，将审察于物而心生之乎？歧伯曰：圣人之为道者，上合于天，下合于地，中合于人事，必有明法，以起度数，法式检押，乃后可传焉。故匠人不能释尺寸而意短长，废绳墨而起平水也，工人不能置规而为圆，去矩而为方。知用此者，固自然之物，易用之教，逆顺之常也。"}, {"ID": 461, "text": "黄帝曰：愿闻自然奈何？歧伯曰：临深决水，不用功力，而水可竭也。循拙决冲，而经可通也。此言气之滑涩，血水清浊，行之逆顺也。"}, {"ID": 462, "text": "黄帝曰：愿闻人之白黑肥瘦小长，各有数乎？歧伯曰：年质壮大，血气充盈，肤革坚固，因加以邪，刺此者，深而留之，此肥人也。广肩腋项，肉薄厚皮而黑色，唇临临然，其血黑以浊，其气涩以迟。其为人也，贪于取与，刺此者，深而留之，多益其数也。"}, {"ID": 463, "text": "黄帝曰：刺瘦人奈何？歧伯曰：瘦人者，皮薄色少，肉廉廉然，薄唇轻言，其血清气滑，易脱于气，易损于血，刺此者，浅而疾之。"}, {"ID": 464, "text": "黄帝曰：刺常人奈何？歧伯曰：视其白黑，各为调之，其端正敦厚者，其血气和调，刺此者，无失常数也。"}, {"ID": 465, "text": "黄帝曰：刺壮士真骨者，奈何？歧伯曰：刺壮士真骨，坚肉缓节，监监然，此人重则气涩血浊，刺此者，深而留之，多益其数；劲则气滑血清，刺此者，浅而疾之。"}, {"ID": 466, "text": "黄帝曰：刺婴儿奈何？歧伯曰：婴儿者，其肉脆，血少气弱，刺此者，以豪刺，浅刺而疾拔针，日再可也。"}, {"ID": 467, "text": "黄帝曰：临深决水，奈何？歧伯曰：血清气浊，疾写之则气竭焉。黄帝曰：循拙决冲，奈何？歧伯曰：血浊气涩，疾写之，则经可通也。"}, {"ID": 468, "text": "黄帝曰：脉行之逆顺，奈何？歧伯曰：手之三阴，从藏走手；手之三阳，从手走头；足之三阳，从头走足；足之三阴，从足走腹。"}, {"ID": 469, "text": "黄帝曰：少阴之脉独下行，何也？歧伯曰：不然，夫冲脉者，五藏六府之海也，五藏六府皆禀焉。其上者，出于颃颡，渗诸阳，灌诸精；其下者，注少阴之大络，出于气街，循阴股内廉入膕中，伏行骭骨内，下至内踝之后属而别。其下者，并于少阴之经，渗三阴；其前者，伏行出跗属，下循跗，入大指间，渗诸络而温肌肉。故别络结则附上不动，不动则厥，厥则寒矣。黄帝曰：何以明之？歧伯曰：以言导之，切而验之，其非必动，然后仍可明逆顺之行也。黄帝曰：窘乎哉！圣人之为道也。明于日月，微于毫厘，其非夫子，孰能道之也。"}]}, {"section": 38, "header": "血络论", "data": [{"ID": 470, "text": "黄帝曰：愿闻其奇邪而不在经者。歧伯曰：血络是也。"}, {"ID": 471, "text": "黄帝曰：刺血络而仆者，何也？血出而射者，何也？血少黑而浊者，何也？血出清而半为汁者，何也？拔针而肿者，何也？血出若多若少而面色苍苍者，何也？拔针而面色不变而烦悗者，何也？多出血而不动摇者，何也？愿闻其故。"}, {"ID": 472, "text": "歧伯曰：脉气盛而血虚者，刺之则脱气，脱气则仆。"}, {"ID": 473, "text": "血气俱盛而阴气多者，其血滑，刺之则射；阳气蓄积，久留而不写者，其血黑以浊，故不能射。"}, {"ID": 474, "text": "新饮而液渗于络，而未合和于血也，故血出而汁别焉；其不新饮者，身中有水，久则为肿。"}, {"ID": 475, "text": "阴气积于阳，其气因于络，故刺之血未出而气先行，故肿。"}, {"ID": 476, "text": "阴阳之气，其新相得而未和合，因而写之，则阴阳俱脱，表里相离，故脱色而苍苍然。"}, {"ID": 477, "text": "刺之血出多，色不变而烦悗者，刺络而虚经，虚经之属于阴者，阴脱，故烦悗。"}, {"ID": 478, "text": "阴阳相得而合为痹者，此为内溢于经，外注于络。如是者，阴阳俱有馀，虽多出血而弗能虚也。"}, {"ID": 479, "text": "黄帝曰：相之奈何？歧伯曰：血脉者，盛坚横以赤，上下无常处，小者如针，大者如筋，则而写之万全也，故无失数矣。失数而反，各如其度。"}, {"ID": 480, "text": "黄帝曰：针入而肉著者，何也？歧伯曰：热气因于针，则针热，热则内著于针，故坚焉。"}]}, {"section": 39, "header": "阴阳清浊", "data": [{"ID": 481, "text": "黄帝曰：余闻十二经脉，以应十二经水者，其五色各异，清浊不同，人之血气若一，应之奈何？歧伯曰：人之血气，苟能若一，则天下为一矣，恶有乱者乎？黄帝曰：余问一人，非问天下之众。歧伯曰：夫一人者，亦有乱气，天下之象，亦有乱人，其合为一耳。"}, {"ID": 482, "text": "黄帝曰：愿闻人气之清浊。歧伯曰：受谷者浊，受气者清。清者注阴，浊者注阳。浊而清者，上出于咽，清而浊者，则下行。清浊相干，命曰乱气。"}, {"ID": 483, "text": "黄帝曰：夫阴清而阳浊，浊者有清，清者有浊，清浊别之奈何？歧伯曰：气之大别，清者上注于肺，浊者下走于胃。胃之清气，上出于口；肺之浊气，下注于经，内积于海。"}, {"ID": 484, "text": "黄帝曰：诸阳皆浊，何阳浊甚乎？歧伯曰：手太阳独受阳之浊，手太阴独受阴之清；其清者上走空窍，其浊者下行诸经。诸阴皆清，足太阴独受其浊。"}, {"ID": 485, "text": "黄帝曰：治之奈何？歧伯曰：清者其气滑，浊者其气涩，此气之常也。故刺阴者，深而留之；刺阳者，浅而疾之；清浊相干者，以数调之也。"}]}, {"section": 40, "header": "阴阳系日月", "data": []}, {"section": 41, "header": "病传", "data": []}, {"section": 42, "header": "淫邪发梦", "data": []}, {"section": 43, "header": "顺气一日分为四时", "data": []}, {"section": 44, "header": "外揣", "data": []}, {"section": 45, "header": "五变", "data": []}, {"section": 46, "header": "本藏", "data": []}, {"section": 47, "header": "禁服", "data": []}, {"section": 48, "header": "五色", "data": []}, {"section": 49, "header": "论勇", "data": []}, {"section": 50, "header": "背腧", "data": []}, {"section": 51, "header": "卫气", "data": []}, {"section": 52, "header": "论痛", "data": []}, {"section": 53, "header": "天年", "data": []}, {"section": 54, "header": "逆顺", "data": []}, {"section": 55, "header": "五味", "data": []}, {"section": 56, "header": "水胀", "data": []}, {"section": 57, "header": "贼风", "data": []}, {"section": 58, "header": "卫气失常", "data": []}, {"section": 59, "header": "玉版", "data": []}, {"section": 60, "header": "五禁", "data": []}, {"section": 61, "header": "动输", "data": []}, {"section": 62, "header": "五味论", "data": []}, {"section": 63, "header": "阴阳二十五人", "data": []}, {"section": 64, "header": "五音五味", "data": []}, {"section": 65, "header": "百病始生", "data": []}, {"section": 66, "header": "行针", "data": []}, {"section": 67, "header": "上膈", "data": []}, {"section": 68, "header": "忧恚无言", "data": []}, {"section": 69, "header": "寒热", "data": []}, {"section": 70, "header": "邪客", "data": []}, {"section": 71, "header": "通天", "data": []}, {"section": 72, "header": "官能", "data": []}, {"section": 73, "header": "论疾诊尺", "data": []}, {"section": 74, "header": "刺节真邪", "data": []}, {"section": 75, "header": "卫气行", "data": []}, {"section": 76, "header": "九宫八风", "data": []}, {"section": 77, "header": "九针论", "data": []}, {"section": 78, "header": "岁露论", "data": []}, {"section": 79, "header": "大惑论", "data": []}, {"section": 80, "header": "痈疽", "data": []}]}
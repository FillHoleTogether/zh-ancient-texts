{"alldata": [{"section": 0, "header": "隐公●隐公元年", "data": [{"ID": 0, "text": "元年春，王正月。元年者何？君之始年也。春者何？岁之始也。王者孰谓？谓文王也。曷为先言王而后言正月？王正月也。何言乎王正月？大一统也。公何以不言即位？成公意也。何成乎公之意？公将平国而反之桓。曷为反之桓？桓幼而贵，隐长而卑，其为尊卑也微，国人莫知。隐长又贤，诸大夫扳隐而立之。隐于是焉而辞立，则未知桓之将必得立也。且如桓立，则恐诸大夫之不能相幼君也，故凡隐之立为桓立也。隐长又贤，何以不宜立？立适以长不以贤，立子以贵不以长。桓何以贵？母贵也。母贵则子何以贵？子以母贵，母以子贵。"}, {"ID": 1, "text": "三月，公及邾娄仪父盟于眛。及者何？与也，会及暨皆与也。曷为或言会，或言及，或言暨？会犹最也；及犹汲汲也；暨犹暨暨也。及我欲之，暨不得已也。仪父者何？邾娄之君也。何以名？字也。曷为称字？褒之也。曷为褒之？为其与公盟也。与公盟者众矣，曷为独褒乎此？因其可褒而褒之。此其为可褒奈何？渐进也。眛者何？地期也。"}, {"ID": 2, "text": "夏，五月，郑伯克段于鄢。克之者何？杀之也。杀之则曷为谓之克？大郑伯之恶也。曷为大郑伯之恶？母欲立之，己杀之，如勿与而已矣。段者何？郑伯之弟也。何以不称弟？当国也。其地何？当国也。齐人杀无知何以不地？在内也。在内虽当国不地也。不当国虽在外亦不地也。"}, {"ID": 3, "text": "秋，七月，天王使宰咺来归惠公仲子之賵。宰者何？官也。咺者何？名也。曷为以官氏？宰士也。惠公者何？隐之考也。仲子者何？桓之母也。何以不称夫人？桓未君也。賵者何？丧事有賵。賵者盖以马，以乘马束帛。车马曰賵，货财曰赙，衣被曰襚。桓未君则诸侯曷为来賵之？隐为桓立，故以桓母之丧告于诸侯。然则何言尔？成公意也。其言来何？不及事也。其言惠公仲子何？兼之，兼之非礼也。何以不言及仲子？仲子微也。"}, {"ID": 4, "text": "九月，及宋人盟于宿。孰及之？内之微者也。"}, {"ID": 5, "text": "冬，十有二月，祭伯来。祭伯者何？天子之大夫也。何以不称使？奔也。奔则曷为不言奔？王者无外，言奔则有外之辞也。"}, {"ID": 6, "text": "公子益师卒。何以不日？远也。所见异辞，所闻异辞，所传闻异辞。"}]}, {"section": 1, "header": "隐公●隐公二年", "data": [{"ID": 7, "text": "二年春，公会戎于潜。"}, {"ID": 8, "text": "夏，五月，莒人入向。入者何？得而不居也。"}, {"ID": 9, "text": "无骇帅师入极。无骇者何？展无骇也。何以不氏？贬。曷为贬？疾始灭也。始灭昉于此乎？前此矣。前此则曷为始乎此？托始焉尔。曷为托始焉尔？《春秋》之始也。此灭也，其言入何？内大恶，讳也。"}, {"ID": 10, "text": "秋，八月庚辰，公及戎盟于唐。"}, {"ID": 11, "text": "九月，纪履緰来逆女。纪履緰者何？纪大夫也。何以不称使？婚礼不称主人。然则曷称？称诸父兄师友。宋公使公孙寿来纳币，则其称主人何？辞穷也。辞穷者何？无母也。然则纪有母乎？曰有。有则何以不称母？母不通也。外逆女不书，此何以书？讥。何讥尔？讥始不亲迎也。始不亲迎昉于此乎？前此矣。前此则曷为始乎？此托始焉尔。曷为托始焉尔？《春秋》之始也。女曷为或称女，或称妇，或称夫人？女在其国称女，在涂称妇，入国称夫人。"}, {"ID": 12, "text": "冬，十月，伯姬归于纪。伯姬者何？内女也。其言归何？妇人谓嫁曰归。"}, {"ID": 13, "text": "纪子伯、莒子盟于密。纪子伯者何？无闻焉尔。"}, {"ID": 14, "text": "十有二月乙卯，夫人子氏薨。郑人伐卫。夫人子氏者何？隐公之母也。何以不书葬？成公意也。何成乎公之意？子将不终为君，故母亦不终为夫人也。"}]}, {"section": 2, "header": "隐公●隐公三年", "data": [{"ID": 15, "text": "三年春，王二月己巳，日有食之。何以书？记异也。日食则曷为或日或不日？或言朔或不言朔？曰“某月某日朔，日有食之”者，食正朔也；其或日或不日，或失之前，或失之后。失之前者，朔在前也；失之后者，朔在后也。"}, {"ID": 16, "text": "三月庚戌，天王崩。何以不书葬？天子记崩不记葬，必其时也。诸侯记卒记葬，有天子存，不得必其时也。曷为或言崩或言薨？天子曰崩，诸侯曰薨，大夫曰卒，士曰不禄。"}, {"ID": 17, "text": "夏，四月辛卯，尹氏卒。尹氏者何？天子之大夫也。其称尹氏何？贬。曷为贬？讥世卿，世卿非礼也。外大夫不卒，此何以卒？天王崩，诸侯之主也。"}, {"ID": 18, "text": "秋，武氏子来求赙。武氏子者何？天子之大夫也。其称武氏子何？讥。何讥尔？父卒子未命也。何以不称使？当丧未君也。武氏子来求赙，何以书？讥。何讥尔？丧事无求，求赙非礼也，盖通于下。"}, {"ID": 19, "text": "八月庚辰，宋公和卒。"}, {"ID": 20, "text": "冬，十有二月，齐侯、郑伯盟于石门。癸未，葬宋缪公。葬者曷为或日或不日？不及时而日，渴葬也；不及时而不日，慢葬也。过时而日，隐之也；过时而不日，谓之不能葬也。当时而不日，正也。当时而日，危不得葬也。此当时何危尔？宣公谓缪公曰：“以吾爱与夷，则不若爱女；以为社稷宗庙主，则与夷不若女，盍终为君矣？”宣公死，缪公立，缪公逐其二子庄公冯与左师勃，曰：“尔为吾子，生毋相见，死毋相哭。”与夷复曰：“先君之所为不与臣国而纳国乎君者，以君可以为社稷宗庙主也。今君逐君之二子而将致国乎与夷，此非先君之意也。且使子而可逐，则先君其逐臣矣。”缪公曰：“先君之不尔逐可知矣，吾立乎此摄也。”终致国乎与夷。庄公冯弑与夷。故君子大居正，宋之祸宣公为之也。"}]}, {"section": 3, "header": "隐公●隐公四年", "data": [{"ID": 21, "text": "四年春，王二月，莒人伐杞，取牟娄。牟娄者何？杞之邑也。外取邑不书，此何以书？疾始取邑也。"}, {"ID": 22, "text": "戊申，卫州吁弑其君完。曷为以国氏？当国也。"}, {"ID": 23, "text": "夏，公及宋公遇于清。遇者何？不期也。一君出，一君要之也。"}, {"ID": 24, "text": "宋公、陈侯、蔡人、卫人伐郑。秋，翬帅师会宋公、陈侯、蔡人、卫人伐郑。翬者何？公子翬也。何以不称公子？贬。曷为贬？与弑公也。其与弑公奈何？公子翬谄乎隐公，谓隐公曰：“百姓安子，诸侯说子，盍终为君矣？”隐曰：“吾否，吾使修涂裘，吾将老焉。”公子翬恐若其言闻乎桓，于是谓桓曰：“吾为子口隐矣。隐曰：‘吾不反也。’”桓曰：“然则奈何？”曰：“请作难，弑隐公。”于钟巫之祭焉弑隐公也。"}, {"ID": 25, "text": "九月，卫人杀州吁于濮。其称人何？讨贼之辞也。"}, {"ID": 26, "text": "冬，十有二月，卫人立晋。晋者何？公子晋也。立者何？立者不宜立也。其称人何？众立之之辞也。然则孰立之？石碏立之。石碏立之，则其称人何？众之所欲立也。众虽欲立之，其立之非也。"}]}, {"section": 4, "header": "隐公●隐公五年", "data": [{"ID": 27, "text": "五年春，公观鱼于棠。何以书？讥。何讥尔？远也。公曷为远而观鱼？登来之也。百金之鱼公张之，登来之者何？美大之之辞也。棠者何？济上之邑也。"}, {"ID": 28, "text": "夏，四月，葬卫桓公。"}, {"ID": 29, "text": "秋，卫师入盛。曷为或言率师或不言率师？将尊师众称某率师，将尊师少称将；将卑师众称师，将卑师少称人。君将不言率师，书其重者也。"}, {"ID": 30, "text": "九月，考仲子之宫。考宫者何？考犹入室也，始祭仲子也。桓未君则曷为祭仲子？隐为桓立，故为桓祭其母也。然则何言尔？成公意也。"}, {"ID": 31, "text": "初献六羽。初者何？始也。六羽者何？舞也。初献六羽何以书？讥。何讥尔？讥始僭诸公也。六羽之为僭奈何？天子八佾，诸公六，诸侯四。诸公者何？诸侯者何？天子三公称公，王者之后称公，其馀大国称侯，小国称伯、子、男。天子三公者何？天子之相也。天子之相则何以三？自陜而东者，周公主之；自陜而西者，召公主之，一相处乎内。始僭诸公昉于此乎？前此矣。前此则曷为始乎？此僭诸公犹可言也，僭天子不可言也。"}, {"ID": 32, "text": "邾娄人、郑人伐宋。"}, {"ID": 33, "text": "螟。何以书？记灾也。"}, {"ID": 34, "text": "冬，十有二月辛巳，公子彄卒。宋人伐郑，围长葛。邑不言围，此其言围何？强也。"}]}, {"section": 5, "header": "隐公●隐公六年", "data": [{"ID": 35, "text": "六年春，郑人来输平。输平者何？输平犹堕成也。何言乎堕成？败其成也，曰：“吾成败矣”，吾与郑人末有成也。吾与郑人则曷为末有成？狐壤之战，隐公获焉。然则何以不言战？讳获也。"}, {"ID": 36, "text": "夏，五月辛酉，公会齐侯，盟于艾。"}, {"ID": 37, "text": "秋，七月。此无事，何以书？《春秋》虽无事，首时过则书。首时过则何以书？《春秋》编年，四时具然后为年。"}, {"ID": 38, "text": "冬，宋人取长葛。外取邑不书，此何以书？久也。"}]}, {"section": 6, "header": "隐公●隐公七年", "data": [{"ID": 39, "text": "七年春，王三月，叔姬归于纪。滕侯卒。何以不名？微国也。微国则其称侯何？不嫌也。《春秋》贵贱不嫌同号，美恶不嫌同辞。"}, {"ID": 40, "text": "夏，城中丘。中丘者何？内之邑也。城中丘，何以书？以重书也。"}, {"ID": 41, "text": "齐侯使其弟年来聘。其称弟何？母弟称弟，母兄称兄。"}, {"ID": 42, "text": "秋，公伐邾娄。"}, {"ID": 43, "text": "冬，天王使凡伯来聘，戎伐凡伯于楚丘以归。凡伯者何？天子之大夫也。此聘也，其言伐之何？执之也。执之则其言伐之何？大之也。曷为大之？不与夷狄之执中国也。其地何？大之也。"}]}, {"section": 7, "header": "隐公●隐公八年", "data": [{"ID": 44, "text": "八年春，宋公、卫侯遇于垂。三月，郑伯使宛来归邴。宛者何？郑之微者也。邴者何？郑汤沐之邑也。天子有事于泰山，诸侯皆从。泰山之下，诸侯皆有汤沐之邑焉。"}, {"ID": 45, "text": "庚寅，我入邴。其言入何？难也。其日何？难也。其言我何？言我者非独我也，齐亦欲之。"}, {"ID": 46, "text": "夏，六月己亥，蔡侯考父卒。辛亥，宿男卒。"}, {"ID": 47, "text": "秋，七月庚午，宋公、齐侯、卫侯盟于瓦屋。八月，葬蔡宣公。卒何以名而葬不名？卒从正，而葬从主人。卒何以日而葬不日？卒赴，而葬不告。"}, {"ID": 48, "text": "九月辛卯，公及莒人盟于包来。公曷为与微者盟？称人则从不疑也。"}, {"ID": 49, "text": "螟。"}, {"ID": 50, "text": "冬，十有二月，无骇卒。此展无骇也，何以不氏？疾始灭也，故终其身不氏。"}]}, {"section": 8, "header": "隐公●隐公九年", "data": [{"ID": 51, "text": "九年春，天王使南季来聘。"}, {"ID": 52, "text": "三月癸酉，大雨，震电。何以书？记异也。何异尔？不时也。"}, {"ID": 53, "text": "庚辰，大雨雪。何以书？记异也。何异尔？俶甚也。"}, {"ID": 54, "text": "侠卒。侠者何？吾大夫之未命者也。"}, {"ID": 55, "text": "夏，城郎。"}, {"ID": 56, "text": "秋，七月。"}, {"ID": 57, "text": "冬，公会齐侯于邴。"}]}, {"section": 9, "header": "隐公●隐公十年", "data": [{"ID": 58, "text": "十年春，王二月，公会齐侯、郑伯于中丘。"}, {"ID": 59, "text": "夏，翬帅师会齐人、郑人伐宋。此公子翬也，何以不称公子？贬。曷为贬？隐之罪人也，故终隐之篇贬也。"}, {"ID": 60, "text": "六月壬戌，公败宋师于菅。辛未取郜，辛巳取防。取邑不日，此何以日？一月而再取也。何言乎一月而再取？甚之也。内大恶讳，此其言甚之何？《春秋》录内而略外，于外大恶书，小恶不书，于内大恶讳，小恶书。"}, {"ID": 61, "text": "秋，宋人、卫人入郑。宋人、蔡人、卫人伐载，郑伯伐取之。其言伐取之何？易也。其易奈何？因其力也。因谁之力？因宋人、蔡人、卫人之力也。"}, {"ID": 62, "text": "冬，十月壬午，齐人、郑人入盛。"}]}, {"section": 10, "header": "隐公●隐公十一年", "data": [{"ID": 63, "text": "十有一年春，滕侯、薛侯来朝。其言朝何？诸侯来曰朝，大夫来曰聘。其兼言之何？微国也。"}, {"ID": 64, "text": "夏，五月，公会郑伯于祁黎。"}, {"ID": 65, "text": "秋，七月壬午，公及齐侯、郑伯入许。"}, {"ID": 66, "text": "冬，十有一月壬辰，公薨。何以不书葬？隐之也。何隐尔？弑也。弑则何以不书葬？《春秋》君弑，贼不讨，不书葬，以为无臣子也。子沈子曰：“君弑，臣不讨贼，非臣也。子不复雠，非子也。葬，生者之事也。《春秋》君弑，贼不讨，不书葬，以为不系乎臣子也。”公薨何以不地？不忍言也。隐何以无正月？隐将让乎桓，故不有其正月也。"}]}, {"section": 11, "header": "桓公●桓公元年", "data": [{"ID": 67, "text": "元年春，王正月，公即位。继弑君不言即位，此其言即位何？如其意也。"}, {"ID": 68, "text": "三月，公会郑伯于垂。郑伯以璧假许田。其言以璧假之何？易之也。易之则其言假之何？为恭也。曷为为恭？有天子存，则诸侯不得专地也。许田者何？鲁朝宿之邑也。诸侯时朝乎天子，天子之郊，诸侯皆有朝宿之邑焉。此鲁朝宿之邑也，则曷为谓之许田？讳取周田也。讳取周田则曷为谓之许田？系之许也。曷为系之许？近许也。此邑也，其称田何？田多邑少称田，邑多田少称邑。"}, {"ID": 69, "text": "夏，四月丁未，公及郑伯盟于越。"}, {"ID": 70, "text": "秋，大水。何以书？记灾也。"}, {"ID": 71, "text": "冬，十月。"}]}, {"section": 12, "header": "桓公●桓公二年", "data": [{"ID": 72, "text": "二年春，王正月戊申，宋督弑其君与夷及其大夫孔父。及者何？累也。弑君多矣，舍此无累者乎？曰：有，仇牧，荀息，皆累也。舍仇牧、荀息，无累者乎？曰：有。有则此何以书？贤也。何贤乎孔父？孔父可谓义形于色矣。其义形于色奈何？督将弑殇公，孔父生而存，则殇公不可得而弑也，故于是先攻孔父之家。殇公知孔父死，己必死，趋而救之，皆死焉。孔父正色而立于朝，则人莫敢过而致难于其君者，孔父可谓义形于色矣。"}, {"ID": 73, "text": "滕子来朝。三月，公会齐侯、陈侯、郑伯于稷，以成宋乱。内大恶讳，此其目言之何？远也。所见异辞，所闻异辞，所传闻异辞。隐亦远矣，曷为为隐讳？隐贤而桓贱也。"}, {"ID": 74, "text": "夏，四月，取郜大鼎于宋。此取之宋，其谓之郜鼎何？器从名，地从主人。器何以从名？地何以从主人？器之与人，非有即尔。宋始以不义取之，故谓之郜鼎；至乎地之与人则不然，俄而可以为其有矣。然则为取可以为其有乎？曰：否。何者？若楚王之妻媦，无时焉可也。"}, {"ID": 75, "text": "戊申，纳于太庙。何以书？讥。何讥尔？遂乱受赂，纳于太庙，非礼也。"}, {"ID": 76, "text": "秋，七月，纪侯来朝。蔡侯、郑伯会于邓。离不言会，此其言会何？盖邓与会尔。"}, {"ID": 77, "text": "九月，入杞。公及戎盟于唐。"}, {"ID": 78, "text": "冬，公至自唐。"}]}, {"section": 13, "header": "桓公●桓公三年", "data": [{"ID": 79, "text": "三年春，正月，公会齐侯于嬴。"}, {"ID": 80, "text": "夏，齐侯、卫侯胥命于蒲。胥命者何？相命也。何言乎相命？近正也。此其为近正奈何？古者不盟，结言而退。"}, {"ID": 81, "text": "六月，公会纪侯于盛。"}, {"ID": 82, "text": "秋，七月壬辰朔，日有食之，既。既者何？尽也。"}, {"ID": 83, "text": "公子翬如齐逆女。九月，齐侯送姜氏于欢。何以书？讥。何讥尔？诸侯越竟送女，非礼也。此入国矣，何以不称夫人？自我言齐，父母之于子，虽为邻国夫人，犹曰吾姜氏。"}, {"ID": 84, "text": "公会齐侯于欢，夫人姜氏至自齐。翬何以不致？得见乎公矣。"}, {"ID": 85, "text": "冬，齐侯使其弟年来聘。有年。有年，何以书？以喜书也。大有年，何以书？亦以喜书也。此其曰有年何？仅有年也。彼其曰大有年何？大丰年也。仅有年亦足以当喜乎？恃有年也。"}]}, {"section": 14, "header": "桓公●桓公四年", "data": [{"ID": 86, "text": "四年春，正月，公狩于郎。狩者何？田狩也，春曰苗，秋曰搜，冬曰狩。常事不书，此何以书？讥。何讥尔？远也。诸侯曷为必田狩？一曰乾豆，二曰宾客，三百充君之庖。"}, {"ID": 87, "text": "夏，天王使宰渠伯纠来聘。宰渠伯纠者何？天子之大夫也。其称宰渠伯纠何？下大夫也。"}]}, {"section": 15, "header": "桓公●桓公五年", "data": [{"ID": 88, "text": "五年春，正月甲戌、己丑，陈侯鲍卒。曷为以二日卒之？怴也。甲戌之日亡、己丑之日死而得，君子疑焉，故以二日卒之也。"}, {"ID": 89, "text": "夏，齐侯、郑伯如纪。外相如不书，此何以书？离不言会。"}, {"ID": 90, "text": "天王使仍叔之子来聘。仍叔之子者何？天子之大夫也。其称仍叔之子何？讥。何讥尔？讥父老子代从政也。"}, {"ID": 91, "text": "葬陈桓公。"}, {"ID": 92, "text": "城祝丘。"}, {"ID": 93, "text": "秋，蔡人、卫人、陈人从王伐郑。其言从王伐郑何？从王正也。"}, {"ID": 94, "text": "大雩。大雩者何？旱祭也。然则何以不言旱？言雩则旱见；言旱则雩不见。何以书？记灾也。"}, {"ID": 95, "text": "螽。何以书？记灾也。"}, {"ID": 96, "text": "冬，州公如曹。外相如不书，此何以书？过我也。"}]}, {"section": 16, "header": "桓公●桓公六年", "data": [{"ID": 97, "text": "六年春，正月，寔来。寔来者何？犹曰是人来也。孰谓？谓州公也。曷为谓之寔来？慢之也。曷为慢之？化我也。"}, {"ID": 98, "text": "夏，四月，公会纪侯于成。"}, {"ID": 99, "text": "秋，八月壬午，大阅。大阅者何？简车徒也。何以书？盖以罕书也。"}, {"ID": 100, "text": "蔡人杀陈佗。陈佗者何？陈君也。陈君则曷为谓之陈佗？绝也。曷为绝之？贱也。其贱奈何？外淫也。恶乎淫？淫于蔡，蔡人杀之。"}, {"ID": 101, "text": "九月丁卯，子同生。子同生者孰谓？谓庄公也。何言乎子同生？喜有正也。未有言喜有正者，此其言喜有正何？久无正也。子公羊子曰：“其诸以病桓与？”"}, {"ID": 102, "text": "冬，纪侯来朝。"}]}, {"section": 17, "header": "桓公●桓公七年", "data": [{"ID": 103, "text": "七年春，二月己亥，焚咸丘。焚之者何？樵之也。樵之者何？以火攻也。何言乎以火攻？疾始以火攻也。咸丘者何？邾娄之邑也。曷为不系乎邾娄？国之也。曷为国之？君存焉尔。"}, {"ID": 104, "text": "夏，谷伯绥来朝。邓侯吾离来朝。皆何以名？失地之君也。其称侯朝何？贵者无后，待之以初也。"}]}, {"section": 18, "header": "桓公●桓公八年", "data": [{"ID": 105, "text": "八年春，正月己卯，烝。烝者何？冬祭也。春曰祠，夏曰礿，秋曰尝，冬曰烝。常事不书，此何以书？讥。何讥尔？讥亟也。亟则黩，黩则不敬。君子之祭也，敬而不黩。疏则怠，怠则忘。士不及兹四者，则冬不裘，夏不葛。"}, {"ID": 106, "text": "天王使家父来聘。"}, {"ID": 107, "text": "夏，五月丁丑，烝。何以书？讥亟也。"}, {"ID": 108, "text": "秋，伐邾娄。"}, {"ID": 109, "text": "冬，十月，雨雪。何以书？记异也。何异尔？不时也。"}, {"ID": 110, "text": "祭公来，遂逆王后于纪。祭公者何？天子之三公也。何以不称使？婚礼不称主人。遂者何？生事也。大夫无遂事，此其言遂何？成使乎我也。其成使乎我奈何？使我为媒可，则因用是往逆矣。女在其国称女，此其称王后何？王者无外，其辞成矣。"}]}, {"section": 19, "header": "桓公●桓公九年", "data": [{"ID": 111, "text": "九年春，纪季姜归于京师。其辞成矣，则其称纪季姜何？自我言，纪父母之于子，虽为天王后，犹曰吾季姜。京师者何？天子之居也。京者何？大也。师者何？众也。天子之居，必以众大之辞言之。"}, {"ID": 112, "text": "夏，四月。"}, {"ID": 113, "text": "秋，七月。"}, {"ID": 114, "text": "冬，曹伯使其世子射姑来朝。诸侯来曰朝。此世子也，其言朝何？《春秋》有讥父老子代从政者，则未知其在齐与？曹与？"}]}, {"section": 20, "header": "桓公●桓公十年", "data": [{"ID": 115, "text": "十年春，王正月庚申，曹伯终生卒。"}, {"ID": 116, "text": "夏，五月，葬曹桓公。"}, {"ID": 117, "text": "秋，公会卫侯于桃丘，弗遇。会者何？期辞也。其言弗遇何？公不见要也。"}, {"ID": 118, "text": "冬，十有二月丙午，齐侯、卫侯、郑伯来战于郎。郎者何？吾近邑也。吾近邑则其言来战于郎何？近也。恶乎近？近乎围也。此偏战也，何以不言师败绩？内不言战，言战乃败矣。"}]}, {"section": 21, "header": "桓公●桓公十一年", "data": [{"ID": 119, "text": "十有一年春，正月，齐人、卫人、郑人盟于恶曹。"}, {"ID": 120, "text": "夏，五月癸未，郑伯寤生卒。"}, {"ID": 121, "text": "秋，七月，葬郑庄公。九月，宋人执郑祭仲。祭仲者何？郑相也。何以不名？贤也。何贤乎祭仲？以为知权也。其为知权奈何？古者郑国处于留。先郑伯有善于郐公者，通乎夫人，以取其国而迁郑焉，而野留。庄公死已葬，祭仲将往省于留，涂出于宋，宋人执之，谓之曰：“为我出忽而立突。”祭仲不从其言，则君必死、国必亡；从其言，则君可以生易死，国可以存易亡。少辽缓之，则突可故出，而忽可故反，是不可得则病，然后有郑国。古人之有权者，祭仲之权是也。权者何？权者反于经，然后有善者也。权之所设，舍死亡无所设。行权有道，自贬损以行权，不害人以行权。杀人以自生，亡人以自存，君子不为也。"}, {"ID": 122, "text": "突归于郑。突何以名？挈乎祭仲也。其言归何？顺祭仲也。"}, {"ID": 123, "text": "郑忽出奔卫。忽何以名？《春秋》伯、子、男一也，辞无所贬。"}, {"ID": 124, "text": "柔会宋公、陈侯、蔡叔盟于折。柔者何？吾大夫之未命者也。"}, {"ID": 125, "text": "公会宋公于夫童。"}, {"ID": 126, "text": "冬，十有二月，公会宋公于阚。"}]}, {"section": 22, "header": "桓公●桓公十二年", "data": [{"ID": 127, "text": "十有二年春，正月。"}, {"ID": 128, "text": "夏，六月壬寅，公会纪侯、莒子，盟于殴蛇。"}, {"ID": 129, "text": "秋，七月丁亥，公会宋公、燕人，盟于谷丘。"}, {"ID": 130, "text": "八月，壬辰，陈侯跃卒。公会宋公于郯。"}, {"ID": 131, "text": "冬，十有一月，公会宋公于龟。丙戌，公会郑伯，盟于武父。"}, {"ID": 132, "text": "丙戌，卫侯晋卒。"}, {"ID": 133, "text": "十有二月，及郑师伐宋。丁未，战于宋。战不言伐，此其言伐何？辟嫌也。恶乎嫌？嫌与郑人战也。此偏战也，何以不言师败绩？内不言战，言战乃败矣！"}]}, {"section": 23, "header": "桓公●桓公十三年", "data": [{"ID": 134, "text": "十有三年春，二月，公会纪侯、郑伯。己巳，及齐侯、宋公、卫侯、燕人战，齐师、宋师、卫师、燕师败绩。曷为后日？恃外也。其恃外奈何？得纪侯、郑伯，然后能为日也。内不言战，此其言战何？从外也。曷为从外？恃外故从外也。何以不地？近也。恶乎近？近乎围。郎亦近矣，郎何以地？郎犹可以地也。"}, {"ID": 135, "text": "三月，葬卫宣公。"}, {"ID": 136, "text": "夏，大水。"}, {"ID": 137, "text": "秋，七月。"}, {"ID": 138, "text": "冬，十月。"}]}, {"section": 24, "header": "桓公●桓公十四年", "data": [{"ID": 139, "text": "十有四年春，正月，公会郑伯于曹。"}, {"ID": 140, "text": "无冰。何以书？记异也。"}, {"ID": 141, "text": "夏，五。郑伯使其弟语来盟。夏五者何？无闻焉尔。"}, {"ID": 142, "text": "秋，八月壬申，御廪灾。御廪者何？粢盛委之所藏也。御廪灾，何以书？记灾也。"}, {"ID": 143, "text": "乙亥，尝。常事不书，此何以书？讥。何讥尔？讥尝也。曰：犹尝乎！御廪灾，不如勿尝而已矣！"}, {"ID": 144, "text": "冬，十有二月丁巳，齐侯禄父卒。"}, {"ID": 145, "text": "宋人以齐人、卫人、蔡人、陈人伐郑。以者何？行其意也。"}]}, {"section": 25, "header": "桓公●桓公十五年", "data": [{"ID": 146, "text": "十有五年春，二月，天王使家父来求车。何以书？讥。何讥尔？王者无求；求车，非礼也。"}, {"ID": 147, "text": "三月乙未，天王崩。"}, {"ID": 148, "text": "夏，四月己巳，葬齐僖公。"}, {"ID": 149, "text": "五月，郑伯突出奔蔡。突何以名？夺正也。"}, {"ID": 150, "text": "郑世子忽复归于郑。其称世子何？复正也。曷为或言归？或言复归？复归者，出恶，归无恶；复入者，出无恶，入有恶。入者，出入恶。归者，出入无恶。"}, {"ID": 151, "text": "许叔入于许。公会齐侯于鄗。邾娄人、牟人、葛人来朝。皆何以称人？夷狄之也。"}, {"ID": 152, "text": "秋，九月，郑伯突入于栎。栎者何？郑之邑。曷为不言入于郑？末言尔。曷为末言尔？祭仲亡矣。然则曷为不言忽之出奔？言忽为君之微也。祭仲存则存矣，祭仲亡则亡矣！"}, {"ID": 153, "text": "冬，十有一月，公会齐侯、宋公、卫侯、陈侯于侈，伐郑。"}]}, {"section": 26, "header": "桓公●桓公十六年", "data": [{"ID": 154, "text": "十有六年春，正月，公会宋公、蔡侯、卫侯于曹。"}, {"ID": 155, "text": "夏，四月，公会宋公、卫侯、陈侯、蔡侯伐郑。"}, {"ID": 156, "text": "秋，七月，公至自伐郑。"}, {"ID": 157, "text": "冬，城向。十有一月，卫侯朔出奔齐。卫侯朔何以名？绝。曷为绝之？得罪于天子也。其得罪于天子奈何？见使守卫朔，而不能使卫小众，越在岱阴齐。属负兹舍，不即罪尔。"}]}, {"section": 27, "header": "桓公●桓公十七年", "data": [{"ID": 158, "text": "十有七年春，正月丙辰，公会齐侯、纪侯盟于黄。"}, {"ID": 159, "text": "二月丙午，公及邾娄仪父盟于趡。"}, {"ID": 160, "text": "五月丙午，及齐师战于奚。"}, {"ID": 161, "text": "六月丁丑，蔡侯封人卒。"}, {"ID": 162, "text": "秋，八月，蔡季自陈归于蔡。癸巳，葬蔡桓侯。及宋人、卫人伐邾娄。"}, {"ID": 163, "text": "冬，十月朔，日有食之。"}]}, {"section": 28, "header": "桓公●桓公十八年", "data": [{"ID": 164, "text": "十有八年春，王正月，公会齐侯于泺。公与夫人姜氏遂如齐。公何以不言及夫人？夫人外也。夫人外者何？内辞也，其实夫人外公也。"}, {"ID": 165, "text": "夏，四月丙子，公薨于齐。丁酉，公之丧至自齐。"}, {"ID": 166, "text": "秋，七月。"}, {"ID": 167, "text": "冬，十有二月己丑，葬我君桓公。贼未讨，何以书葬？雠在外也。雠在外则何以书葬？君子辞也。"}]}, {"section": 29, "header": "庄公●庄公元年", "data": [{"ID": 168, "text": "元年春，王正月。公何以不言即位？《春秋》君弑，子不言即位。君弑则子何以不言即位？隐之也。孰隐？隐子也。"}, {"ID": 169, "text": "三月，夫人孙于齐。孙者何？孙犹孙也。内讳奔谓之孙。夫人固在齐矣，其言孙于齐何？念母也。正月以存君，念母以首事。夫人何以不称姜氏？贬。曷为贬？与弑公也。其与弑公奈何？夫人谮公于齐侯，公曰：“同非吾子，齐侯之子也。”齐侯怒，与之饮酒。于其出焉，使公子彭生送之。于其乘焉，搚干而杀之。念母者，所善也，则曷为于其念母焉贬？不与念母也。"}, {"ID": 170, "text": "夏，单伯逆王姬。单伯者何？吾大夫之命乎天子者也。何以不称使？天子召而使之也。逆之者何？使我主之也。曷为使我主之？天子嫁女乎诸侯，必使诸侯同姓者主之。诸侯嫁女于大夫，必使大夫同姓者主之。"}, {"ID": 171, "text": "筑王姬之馆于外。何以书？讥。何讥尔？筑之，礼也；于外，非礼也。于外何以非礼？筑于外，非礼也。其筑之何以礼？主王姬者必为之改筑。主王姬者曷为必为之改筑？于路寝则不可，小寝则嫌，群公子之舍则以卑矣，其道必为之改筑者也。"}, {"ID": 172, "text": "冬，十月乙亥，陈侯林卒。王使荣叔来锡桓公命。锡者何？赐也。命者何？加我服也。其言桓公何？追命也。"}, {"ID": 173, "text": "王姬归于齐。何以书？我主之也。"}, {"ID": 174, "text": "齐师迁纪、郱、鄑、郚。迁之者何？取之也。取之则曷为不言取之也？为襄公讳也。外取邑不书，此何以书？大之也。何大尔？自是始灭也。"}]}, {"section": 30, "header": "庄公●庄公二年", "data": [{"ID": 175, "text": "二年春，王二月，葬陈庄公。"}, {"ID": 176, "text": "夏，公子庆父帅师伐于余丘。于余丘者何？邾娄之邑也。曷为不系乎邾娄？国之也。曷为国之？君存焉尔。"}, {"ID": 177, "text": "秋，七月，齐王姬卒。外夫人不卒，此何以卒？录焉尔。曷为录焉尔？我主之也。"}, {"ID": 178, "text": "冬，十有二月，夫人姜氏会齐侯于郜。乙酉，宋公冯卒。"}]}, {"section": 31, "header": "庄公●庄公三年", "data": [{"ID": 179, "text": "三年春，王正月，溺会齐师伐卫。溺者何？吾大夫之未命者也。"}, {"ID": 180, "text": "夏，四月，葬宋庄公。"}, {"ID": 181, "text": "葬桓王。此未有言崩者，何以书葬？盖改葬也。"}, {"ID": 182, "text": "秋，纪季以酅入于齐。纪季者何？纪侯之弟也。何以不名？贤也。何贤乎纪季？服罪也。其服罪奈何？鲁子曰：“请后五庙以存姑姊妹。”"}, {"ID": 183, "text": "冬，公次于郎。其言公次于郎何？刺欲救纪而后不能也。"}]}, {"section": 32, "header": "庄公●庄公四年", "data": [{"ID": 184, "text": "四年春，王二月，夫人姜氏飨齐侯于祝丘。三月，纪伯姬卒。"}, {"ID": 185, "text": "夏，齐侯、陈侯、郑伯遇于垂。"}, {"ID": 186, "text": "纪侯大去其国。大去者何？灭也。孰灭之？齐灭之。曷为不言齐灭之？为襄公讳也。《春秋》为贤讳。何贤乎襄公？复雠也。何雠尔？远祖也。哀公亨乎周，纪侯谮之。以襄公之为于此焉者，事祖祢之心尽矣。尽者何？襄公将复雠乎纪，卜之曰：“师丧分焉。寡人死之，不为不吉也。”远祖者，几世乎？九世矣。九世犹可以复雠乎？虽百世可也。家亦可乎？曰：不可。国何以可？国君一体也；先君之耻犹今君之耻也，今君之耻犹先君之耻也。国君何以为一体？国君以国为体，诸侯世，故国君为一体也。今纪无罪，此非怒与？曰：非也。古者有明天子，则纪侯必诛，必无纪者。纪侯之不诛，至今有纪者，犹无明天子也。古者诸侯必有会聚之事、相朝聘之道，号辞必称先君以相接，然则齐、纪无说焉，不可以并立乎天下。故将去纪侯者，不得不去纪也。有明天子，则襄公得为若行乎？曰：不得也。不得则襄公曷为为之？上无天子，下无方伯，缘恩疾者可也。"}, {"ID": 187, "text": "六月乙丑，齐侯葬纪伯姬。外夫人不书葬，此何以书？隐之也。何隐尔？其国亡矣，徒葬于齐尔。此复雠也，曷为葬之？灭其可灭，葬其可葬。此其为可葬奈何？复雠者非将杀之，逐之也。以为虽遇纪侯之殡，亦将葬之也。"}, {"ID": 188, "text": "秋，七月。"}, {"ID": 189, "text": "冬，公及齐人狩于郜。公曷为与微者狩？齐侯也。齐侯则其称人何？讳与雠狩也。前此者有事矣，后此者有事矣，则曷为读于此焉讥？于雠者将壹讥而已，故择其重者而讥焉，莫重乎其与雠狩也。于雠者则曷为将壹讥而已？雠者无时，焉可与通；通则为大讥，不可胜讥，故将壹讥而已，其馀从同。"}]}, {"section": 33, "header": "庄公●庄公五年", "data": [{"ID": 190, "text": "五年春，王正月。"}, {"ID": 191, "text": "夏，夫人姜氏如齐师。"}, {"ID": 192, "text": "秋，倪黎来来朝。倪者何？小邾娄也。小邾娄则曷为谓之倪？未能以其名通也。黎来者何？名也。其名何？微国也。"}, {"ID": 193, "text": "冬，公会齐人、宋人、陈人、蔡人，伐卫。此伐卫何？纳朔也。曷为不言纳卫侯朔？辟王也。"}]}, {"section": 34, "header": "庄公●庄公六年", "data": [{"ID": 194, "text": "六年春，王三月，王人子突救卫。王人者何？微者也。子突者何？贵也。贵则其称人何？系诸人也。曷为系诸人？王人耳。"}, {"ID": 195, "text": "夏，六月，卫侯朔入于卫。卫侯朔何以名？绝。曷为绝之？犯命也。其言入何？篡辞也。"}, {"ID": 196, "text": "秋，公至自伐卫。曷为或言致会？或言致伐？得意致会，不得意致伐。卫侯朔入于卫，何以致伐？不敢胜天子也。"}, {"ID": 197, "text": "螟。"}, {"ID": 198, "text": "冬，齐人来归卫宝。此卫宝也，则齐人曷为来归之？卫人归之也。卫人归之，则其称齐人何？让乎我也。其让乎我奈何？齐侯曰：“此非寡人之力，鲁侯之力也。”"}]}, {"section": 35, "header": "庄公●庄公七年", "data": [{"ID": 199, "text": "七年春，夫人姜氏会齐侯于防。"}, {"ID": 200, "text": "夏，四月，辛卯夜，恒星不见，夜中星霣如雨。恒星者何？列星也。列星不见，则何以知？夜之中星反也。如雨者何？如雨者非雨也。非雨则曷为谓之如雨？不修《春秋》曰：“雨星不及地尺而复。”君子修之曰：“星霣如雨。”何以书？记异也。"}, {"ID": 201, "text": "秋，大水。无麦、苗。无苗，则曷为先言无麦，而后言无苗？一灾不书，待无麦，然后书无苗。何以书？记灾也。"}, {"ID": 202, "text": "冬，夫人姜氏会齐侯于谷。"}]}, {"section": 36, "header": "庄公●庄公八年", "data": [{"ID": 203, "text": "八年春，王正月，师次于郎，以俟陈人、蔡人。次不言俟，此其言俟何？托不得已也。"}, {"ID": 204, "text": "甲午，祠兵。祠兵者何？出曰祠兵，入曰振旅，其礼一也，皆习战也。何言乎祠兵？为久也。曷为为久？吾将以甲午之日，然后祠兵于是。"}, {"ID": 205, "text": "夏，师及齐师围成，成降于齐师。成者何？盛也。盛则曷为谓之成？讳灭同姓也。曷为不言降吾师？辟之也。"}, {"ID": 206, "text": "秋，师还。还者何？善辞也。此灭同姓何善尔？病之也，曰：师病矣！曷为病之？非师之罪也！"}, {"ID": 207, "text": "冬，十有一月癸未，齐无知弑其君诸儿。"}]}, {"section": 37, "header": "庄公●庄公九年", "data": [{"ID": 208, "text": "九年春，齐人杀无知。公及齐大夫盟于暨。公曷为与大夫盟？齐无君也。然则何以不名？其讳与大夫盟也，使若众然。"}, {"ID": 209, "text": "夏，公伐齐纳纠。纳者何？入辞也。其言伐之何？伐而言纳者，犹不能纳也。纠者何？公子纠也。何以不称公子？君前臣名也。"}, {"ID": 210, "text": "齐小白入于齐。曷为以国氏？当国也。其言入何？篡辞也。"}, {"ID": 211, "text": "秋，七月丁酉，葬齐襄公。"}, {"ID": 212, "text": "八月庚申，及齐师战于乾时，我师败绩。内不言败，此其言败何？伐败也。曷为伐败？复雠也。此复雠乎大国，曷为使微者？公也。公则曷为不言公？不与公复雠也。曷为不与公复雠？复雠者在下也。"}, {"ID": 213, "text": "九月，齐人取子纠杀之。其言取之何？内辞也；胁我，使我杀之也。其称子纠何？贵也。其贵奈何？宜为君者也。"}, {"ID": 214, "text": "冬，浚洙。洙者何？水也。浚之者何？深之也。曷为深之？畏齐也。曷为畏齐也？辞杀子纠也。"}]}, {"section": 38, "header": "庄公●庄公十年", "data": [{"ID": 215, "text": "十年春，王正月，公败齐师于长勺。"}, {"ID": 216, "text": "二月，公侵宋。曷为或言侵？或言伐？觕者曰侵，精者曰伐。战不言伐，围不言战，入不言围，灭不言入，书其重者也。"}, {"ID": 217, "text": "三月，宋人迁宿。迁之者何？不通也，以地迁之也。子沈子曰：“不通者，盖因而臣之也。”"}, {"ID": 218, "text": "夏，六月，齐师、宋师次于郎，公败宋师于乘丘。其言次于郎何？伐也。伐则其言次何？齐与伐而不与战，故言伐也。我能败之，故言次也。"}, {"ID": 219, "text": "秋，九月，荆败蔡师于莘，以蔡侯献舞归。荆者何？州名也。州不若国，国不若氏，氏不若人，人不若名，名不若字，字不若子。蔡侯献舞何以名？绝。曷为绝之？获也。曷为不言其获？不与夷狄之获中国也。"}, {"ID": 220, "text": "冬，十月，齐师灭谭，谭子奔莒。何以不言出？国以灭矣，无所出也。"}]}, {"section": 39, "header": "庄公●庄公十一年", "data": [{"ID": 221, "text": "十有一年春，王正月。"}, {"ID": 222, "text": "夏，五月戊寅，公败宋师于鄑。"}, {"ID": 223, "text": "秋，宋大水。何以书？记灾也。外灾不书，此何以书？及我也。"}, {"ID": 224, "text": "冬，王姬归于齐。何以书？过我也。"}]}, {"section": 40, "header": "庄公●庄公十二年", "data": [{"ID": 225, "text": "十有二年春，王三月，纪叔姬归于酅。其言归于酅何？隐之也。何隐尔？其国亡矣，徒归于叔尔也。"}, {"ID": 226, "text": "夏，四月。"}, {"ID": 227, "text": "秋，八月甲午，宋万弑其君接及其大夫仇牧。及者何？累也。弑君多矣，舍此无累者乎？孔父、荀息皆累也。舍孔父、荀息，无累者乎？曰：有。有则此何以书？贤也。何贤乎仇牧？仇牧可谓不畏强御矣！其不畏强御奈何？万尝与庄公战，获乎庄公；庄公归，散舍诸宫中，数月，然后归之。归反为大夫于宋。与闵公博，妇人皆在侧。万曰：“甚矣，鲁侯之淑，鲁侯之美也！天下诸侯宜为君者，唯鲁侯尔！”闵公矜此妇人，妒其言，顾曰：“此虏也！尔虏焉故，鲁侯之美恶乎至？”万怒，搏闵公，绝其脰。仇牧闻君弑，趋而至，遇之于门，手剑而叱之。万辟杀仇牧，碎其首，齿著乎门阖。仇牧可谓不畏强御矣！"}, {"ID": 228, "text": "冬，十月，宋万出奔陈。"}]}, {"section": 41, "header": "庄公●庄公十三年", "data": [{"ID": 229, "text": "十有三年春，齐侯、宋人、陈人、蔡人、邾娄人会于北杏。"}, {"ID": 230, "text": "夏，六月，齐人灭遂。"}, {"ID": 231, "text": "秋，七月。"}, {"ID": 232, "text": "冬，公会齐侯，盟于柯。何以不日？易也。其易奈何？桓之盟不日，其会不致，信之也。其不日何以始乎此？庄公将会乎桓，曹子进曰：“君之意何如？”庄公曰：“寡人之生，则不若死矣！”曹子曰：“然则君请当其君，臣请当其臣。”庄公曰：“诺。”于是会乎桓。庄公升坛，曹子手剑而从之。管子进曰：“君何求乎？”曹子曰：“城坏压竟，君不图与？”管子曰：“然则君将何求？”曹子曰：“愿请汶阳之田。”管子顾曰：“君许诺。”桓公曰：“诺。”曹子请盟，桓公下与之盟。已盟，曹子摽剑而去之。要盟可犯，而桓公不欺；曹子可雠，而桓公不怨。桓公之信著乎天下，自柯之盟始焉。"}]}, {"section": 42, "header": "庄公●庄公十四年", "data": [{"ID": 233, "text": "十有四年春，齐人、陈人、曹人伐宋。"}, {"ID": 234, "text": "夏，单伯会伐宋。其言会伐宋何？后会也。"}, {"ID": 235, "text": "秋，七月，荆入蔡。"}, {"ID": 236, "text": "冬，单伯会齐侯、宋公、卫侯、郑伯于鄄。"}]}, {"section": 43, "header": "庄公●庄公十五年", "data": [{"ID": 237, "text": "十有五年春，齐侯、宋公、陈侯、卫侯、郑伯会于鄄。"}, {"ID": 238, "text": "夏，夫人姜氏如齐。"}, {"ID": 239, "text": "秋，宋人、齐人、邾娄人伐儿。郑人侵宋。"}, {"ID": 240, "text": "冬，十月。"}]}, {"section": 44, "header": "庄公●庄公十六年", "data": [{"ID": 241, "text": "十有六年春，王正月。"}, {"ID": 242, "text": "夏，宋人、齐人、卫人伐郑。"}, {"ID": 243, "text": "荆伐郑。"}, {"ID": 244, "text": "冬，十有二月，公会齐侯、宋公、陈侯、卫侯、郑伯、许男、曹伯、滑伯、滕子，同盟于幽。同盟者何？同欲也。"}, {"ID": 245, "text": "邾娄子克卒。"}]}, {"section": 45, "header": "庄公●庄公十七年", "data": [{"ID": 246, "text": "十有七年春，齐人执郑瞻。郑瞻者何？郑之微者也。此郑之微者，何言乎齐人执之？书甚佞也。"}, {"ID": 247, "text": "夏，齐人瀸于遂。瀸者何？瀸，积也，众杀戍者也。"}, {"ID": 248, "text": "秋，郑瞻自齐逃来。何以书？书甚佞也。曰：佞人来矣！佞人来矣！"}, {"ID": 249, "text": "冬，多糜。何以书？记异也。"}]}, {"section": 46, "header": "庄公●庄公十八年", "data": [{"ID": 250, "text": "十有八年春，王三月，日有食之。"}, {"ID": 251, "text": "夏，公追戎于济西。此未有言伐者，其言追何？大其为中国追也。此未有伐中国者，则其言为中国追何？大其未至而豫御之也。其言于济西何？大之也。"}, {"ID": 252, "text": "秋，有蜮。何以书？记异也。"}, {"ID": 253, "text": "冬，十月。"}]}, {"section": 47, "header": "庄公●庄公十九年", "data": [{"ID": 254, "text": "十有九年春，王正月。"}, {"ID": 255, "text": "夏，四月。"}, {"ID": 256, "text": "秋，公子结媵陈人之妇于鄄，遂及齐侯、宋公盟。媵者何？诸侯娶一国，则贰国往媵之，以侄娣从。侄者何？兄之子也。娣者何？弟也。诸侯壹聘九女，诸侯不再娶。媵不书，此何以书？为其有遂事书。大夫无遂事，此其言遂何？聘礼：大夫受命不受辞，出竟有可以安社稷、利国家者，则专之可也。"}, {"ID": 257, "text": "夫人姜氏如莒。"}, {"ID": 258, "text": "冬，齐人、宋人、陈人伐我西鄙。"}]}, {"section": 48, "header": "庄公●庄公二十年", "data": [{"ID": 259, "text": "二十年春，王二月，夫人姜氏如莒。"}, {"ID": 260, "text": "夏，齐大灾。大灾者何？大瘠也。大瘠者何？疠也。何以书？记灾也。外灾不书，此何以书？及我也。"}, {"ID": 261, "text": "秋，七月。"}, {"ID": 262, "text": "冬，齐人伐戎。"}]}, {"section": 49, "header": "庄公●庄公二十一年", "data": [{"ID": 263, "text": "二十有一年春，王正月。"}, {"ID": 264, "text": "夏，五月辛酉，郑伯突卒。"}, {"ID": 265, "text": "秋，七月戊戌，夫人姜氏薨。"}, {"ID": 266, "text": "冬，十有二月，葬郑厉公。"}]}, {"section": 50, "header": "庄公●庄公二十二年", "data": [{"ID": 267, "text": "二十有二年春，王正月，肆大省。肆者何？跌也。大省者何？灾省也。肆大省，何以书？讥。何讥尔？讥始忌省也。"}, {"ID": 268, "text": "癸丑，葬我小君文姜。文姜者何？庄公之母也。"}, {"ID": 269, "text": "陈人杀其公子御寇。"}, {"ID": 270, "text": "夏，五月。"}, {"ID": 271, "text": "秋，七月丙申，及齐高傒盟于防。齐高傒者何？贵大夫也。曷为就吾微者而盟？公也。公则曷为不言公？讳与大夫盟也。"}, {"ID": 272, "text": "冬，公如齐纳币。纳币不书，此何以书？讥。何讥尔？亲纳币，非礼也。"}]}, {"section": 51, "header": "庄公●庄公二十三年", "data": [{"ID": 273, "text": "二十有三年春，公至自齐。桓之盟不日，其会不致，信之也；此之桓国何以致？危之也。何危尔？公一陈佗也。"}, {"ID": 274, "text": "蔡叔来聘。"}, {"ID": 275, "text": "夏，公如齐观社。何以书？讥。何讥尔？诸侯越竟观社，非礼也。"}, {"ID": 276, "text": "公至自齐。"}, {"ID": 277, "text": "荆人来聘。荆何以称人？始能聘也。"}, {"ID": 278, "text": "公及齐侯遇于谷。萧叔朝公。其言朝公何？公在外也。"}, {"ID": 279, "text": "秋，丹桓宫楹。何以书？讥。何讥尔？丹桓宫楹，非礼也。"}, {"ID": 280, "text": "冬，十有一月，曹伯射姑卒。"}, {"ID": 281, "text": "十有二月甲寅，公会齐侯盟于扈。桓之盟不日，此何以日？危之也。何危尔？我贰也。鲁子曰：“我贰者，非彼然，我然也。”"}]}, {"section": 52, "header": "庄公●庄公二十四年", "data": [{"ID": 282, "text": "二十有四年春，王三月，刻桓宫桷。何以书？讥。何讥尔？刻桓宫桷，非礼也。"}, {"ID": 283, "text": "葬曹庄公。"}, {"ID": 284, "text": "夏，公如齐逆女。何以书？亲迎礼也。"}, {"ID": 285, "text": "秋，公至自齐。八月丁丑，夫人姜氏入。其言入何？难也。其言日何？难也。其难奈何？夫人不偻不可使入；与公有所约，然后入。"}, {"ID": 286, "text": "戊寅，大夫、宗妇觌用币。宗妇者何？大夫之妻也。觌者何？见也。用者何？用者不宜用也；见用币，非礼也。然则曷用？枣、栗云乎！腶、修云乎！"}, {"ID": 287, "text": "大水。"}, {"ID": 288, "text": "冬，戎侵曹，曹羁出奔陈。曹羁者何？曹大夫也。曹无大夫，此何以书？贤也。何贤乎曹羁？戎将侵曹，曹羁谏曰：“戎众以无义，君请勿自敌也。”曹伯曰：“不可。”三谏，不从，遂去之，故君子以为得君臣之义也。"}, {"ID": 289, "text": "赤归于曹郭公。赤者何？曹无赤者，盖郭公也。郭公者何？失地之君也。"}]}, {"section": 53, "header": "庄公●庄公二十五年", "data": [{"ID": 290, "text": "二十有五年春，陈侯使女叔来聘。"}, {"ID": 291, "text": "夏，五月癸丑，卫侯朔卒。"}, {"ID": 292, "text": "六月辛未朔，日有食之，鼓、用牲于社。食之则曷为鼓、用牲于社？求乎阴之道也，以朱丝营社，或曰胁之，或曰暗之，恐人犯之，故营之。"}, {"ID": 293, "text": "伯姬归于杞。"}, {"ID": 294, "text": "秋，大水，鼓、用牲于社于门。其言于社于门何？于社，礼也；于门，非礼也。"}, {"ID": 295, "text": "冬，公子友如陈。"}]}, {"section": 54, "header": "庄公●庄公二十六年", "data": [{"ID": 296, "text": "二十有六年春，公伐戎。"}, {"ID": 297, "text": "夏，公至自伐戎。"}, {"ID": 298, "text": "曹杀其大夫。何以不名？众也。曷为众杀之？不死于曹君者也。君死乎位曰灭，曷为不言其灭？为曹羁讳也。此盖战也，何以不言战？为曹羁讳也。"}, {"ID": 299, "text": "秋，公会宋人、齐人伐徐。"}, {"ID": 300, "text": "冬，十有二月癸亥朔，日有食之。"}]}, {"section": 55, "header": "庄公●庄公二十七年", "data": [{"ID": 301, "text": "二十有七年春，公会齐伯姬于洮。"}, {"ID": 302, "text": "夏，六月，公会齐侯、宋公、陈侯、郑伯，同盟于幽。"}, {"ID": 303, "text": "秋，公子友如陈，葬原仲。原仲者何？陈大夫也。大夫不书葬，此何以书？通乎季子之私行也。何通乎季子之私行？辟内难也。君子辟内难而不辟外难。内难者何？公子庆父、公子牙、公子友皆庄公之母弟也。公子庆父、公子牙通乎夫人以胁公，季子起而治之，则不得与于国政，坐而视之则亲亲。因不忍见也，故于是复请至于陈，而葬原仲也。"}, {"ID": 304, "text": "冬，杞伯姬来。其言来何？直来曰来，大归曰来归。"}, {"ID": 305, "text": "莒庆来逆叔姬。莒庆者何？莒大夫也。莒无大夫，此何以书？讥。何讥尔？大夫越竟逆女，非礼也。"}, {"ID": 306, "text": "杞伯来朝。"}, {"ID": 307, "text": "公会齐侯于城濮。"}]}, {"section": 56, "header": "庄公●庄公二十八年", "data": [{"ID": 308, "text": "二十有八年春，王三月甲寅，齐人伐卫，卫人及齐人战，卫人败绩。伐不日，此何以日？至之日也。战不言伐，此其言伐何？至之日也。《春秋》伐者为客，伐者为主，故使卫主之也。曷为使卫主之？卫未有罪尔。败者称师，卫何以不称师？未得乎师也。"}, {"ID": 309, "text": "夏，四月丁未，邾娄子琐卒。"}, {"ID": 310, "text": "秋，荆伐郑，公会齐人、宋人、邾娄人救郑。"}, {"ID": 311, "text": "冬，筑微。大无麦、禾。既见无麦、禾矣，曷为先言筑微，而后言无麦、禾？讳以凶年造邑也。"}, {"ID": 312, "text": "臧孙辰告籴于齐。告籴者何？请籴也。何以不称使？以为臧孙辰之私行也。曷为以为臧孙辰之私行？君子之为国也，必有三年之委；一年不熟，告籴，讥也。"}]}, {"section": 57, "header": "庄公●庄公二十九年", "data": [{"ID": 313, "text": "二十有九年春，新延厩。新延厩者何？修旧也。修旧不书，此何以书？讥。何讥尔？凶年不修。"}, {"ID": 314, "text": "夏，郑人侵许。"}, {"ID": 315, "text": "秋，有蜚。何以书？记异也。"}, {"ID": 316, "text": "冬，十有二月，纪叔姬卒。"}, {"ID": 317, "text": "城诸及防。"}]}, {"section": 58, "header": "庄公●庄公三十年", "data": [{"ID": 318, "text": "三十年春，王正月。"}, {"ID": 319, "text": "夏，师次于成。"}, {"ID": 320, "text": "秋，七月，齐人降鄣。鄣者何？纪之遗邑也。降之者何？取之也。取之则曷为不言取之？为桓公讳也。外取邑不书，此何以书？尽也。"}, {"ID": 321, "text": "八月癸亥，葬纪叔姬。外夫人不书葬，此何以书？隐之也。何隐尔？其国亡矣，徒葬乎叔尔。"}, {"ID": 322, "text": "九月庚午朔，日有食之，鼓、用牲于社。"}, {"ID": 323, "text": "冬，公及齐侯遇于鲁济。"}, {"ID": 324, "text": "齐人伐山戎。此齐侯也，其称人何？贬。曷为贬？子司马子曰：“盖以操之为已蹙以矣！”此盖战也，何以不言战？《春秋》敌者言战，桓公之与戎狄，驱之尔。"}]}, {"section": 59, "header": "庄公●庄公三十一年", "data": [{"ID": 325, "text": "三十有一年春，筑台于郎。何以书？讥。何讥尔？临民之所漱浣也。"}, {"ID": 326, "text": "夏，四月，薛伯卒。"}, {"ID": 327, "text": "筑台于薛。何以书？讥。何讥尔？远也。"}, {"ID": 328, "text": "六月，齐侯来献戎捷。齐，大国也，曷为亲来献戎捷？威我也。其威我奈何？旗获而过我也。"}, {"ID": 329, "text": "秋，筑台于秦。何以书？讥。何讥尔？临国也。"}, {"ID": 330, "text": "冬，不雨。何以书？记异也。"}]}, {"section": 60, "header": "庄公●庄公三十二年", "data": [{"ID": 331, "text": "三十有二年春，城小谷。"}, {"ID": 332, "text": "夏，宋公、齐侯遇于梁丘。"}, {"ID": 333, "text": "秋，七月癸巳，公子牙卒。何以不称弟？杀也。杀则曷为不言刺？为季子讳杀也。曷为为季子讳杀？季子之遏恶也，不以为国狱，缘季子之心而为之讳。季子之遏恶奈何？庄公并将死，以病召季子，季子至而授之以国政，曰：“寡人即不起此病，吾将焉致乎鲁国？”季子曰：“般也存，君何忧焉？”公曰：“庸得若是乎？牙谓我曰：‘鲁一生一及，君已知之矣。’庆父也存。”季子曰：“夫何敢？是将为乱乎！夫何敢！”俄而，牙弑械成。季子和药而饮之，曰：“公子从吾言而饮此，则必可以无为天下戮笑，必有后乎鲁国。不从吾言而不饮此，则必为天下戮笑，必无后乎鲁国。”于是从其言而饮之，饮之无傫氏，至乎王堤而死。公子牙今将尔，辞曷为与亲弑者同？君亲无将，将而诛焉。然则善之与？曰：然。杀世子母弟，直称君者，甚之也。季子杀母兄，何善尔？诛不得辟兄，君臣之义也。然则曷为不直诛，而酖之？行诸乎兄，隐而逃之，使托若以疾死然，亲亲之道也。"}, {"ID": 334, "text": "八月癸亥，公薨于路寝。路寝者何？正寝也。"}, {"ID": 335, "text": "冬，十月乙未，子般卒。子卒云子卒，此其称子般卒何？君存称世子，君薨称子某，既葬称子，逾年称公。子般卒，何以不书葬？未逾年之君也。有子则庙，庙则书葬；无子不庙，不庙则不书葬。"}, {"ID": 336, "text": "公子庆父如齐。狄伐邢。"}]}, {"section": 61, "header": "闵公●闵公元年", "data": [{"ID": 337, "text": "元年春，王正月。公何以不言即位？继弑君不言即位。孰继？继子般也。孰弑子般？庆父也。杀公子牙，今将尔，季子不免。庆父弑君，何以不诛？将而不免遏恶也。既而不可及，因狱有所归，不探其情而诛焉，亲亲之道也。恶乎归狱？归狱仆人邓扈乐。曷为归狱仆人邓扈乐？庄公存之时，乐曾淫于宫中，子般执而鞭之。庄公死，庆父谓乐曰：“般之辱尔，国人莫不知，盍弑之矣？”使弑子般，然后诛邓扈乐而归狱焉，季子至而不变也。"}, {"ID": 338, "text": "齐人救邢。夏，六月辛酉，葬我君庄公。"}, {"ID": 339, "text": "秋，八月，公及齐侯盟于洛姑。季子来归。其称季子何？贤也。其言来归何？喜之也。"}, {"ID": 340, "text": "冬，齐仲孙来。齐仲孙者何？公子庆父也。公子庆父，则曷为谓之齐仲孙？系之齐也。曷为系之齐？外之也。曷为外之？春秋为尊者讳，为亲者讳，为贤者讳。子女子曰：“以‘春秋’为《春秋》，齐无仲孙，其诸吾仲孙与？”"}]}, {"section": 62, "header": "闵公●闵公二年", "data": [{"ID": 341, "text": "二年春，王正月，齐人迁阳。"}, {"ID": 342, "text": "夏，五月乙酉，吉禘于庄公。其言吉何？言吉者，未可以吉也。曷为未可以吉？未三年也。三年矣，曷为谓之未三年？三年之丧，实以二十五月。其言于庄公何？未可以称宫庙也。曷为未可以称宫庙？在三年之中矣。吉禘于庄公，何以书？讥。何讥尔？讥始不三年也。"}, {"ID": 343, "text": "秋，八月辛丑，公薨。公薨何以不地？隐之也。何隐尔？弑也。孰弑之？庆父也。杀公子牙，今将尔，季子不免。庆父弑二君，何以不诛？将而不免，遏恶也；既而不可及，缓追逸贼，亲亲之道也。"}, {"ID": 344, "text": "九月，夫人姜氏孙于邾娄。"}, {"ID": 345, "text": "公子庆父出奔莒。"}, {"ID": 346, "text": "冬，齐高子来盟。高子者何？齐大夫也。何以不称使？我无君也。然则何以不名？喜之也。何喜尔？正我也。其正我奈何？庄公死，子般弑，闵公弑，比三君死，旷年无君。设以齐取鲁，曾不兴师，徒以言而已矣。桓公使高子将南阳之甲，立僖公而城鲁，或曰自鹿门至于争门者是也，或曰自争门至于吏门者是也。鲁人至今以为美谈，曰：“犹望高子也。”"}, {"ID": 347, "text": "十有二月，狄入卫。郑弃其师。郑弃其师者何？恶其将也。郑伯恶高克，使之将逐而不纳，弃师之道也。"}]}, {"section": 63, "header": "僖公●僖公元年", "data": [{"ID": 348, "text": "元年春，王正月。公何以不言即位？继弑君，子不言即位。此非子也，其称子何？臣、子一例也。"}, {"ID": 349, "text": "齐师、宋师、曹师次于聂北，救邢。救不言次，此其言次何？不及事也。不及事者何？邢已亡矣。孰亡之？盖狄灭之。曷为不言狄灭之？为桓公讳也。曷为为桓公讳？上无天子，下无方伯，天下诸侯有相灭亡者，桓公不能救，则桓公耻之。曷为先言次而后言救？君也。君则其称师何？不与诸侯专封也。曷为不与？实与而文不与。文曷为不与？诸侯之义不得专封也。诸侯之义不得专封，则其曰实与之何？上无天子，下无方伯，天下诸侯有相灭亡者，力能救之，则救之可也。"}, {"ID": 350, "text": "夏，六月，邢迁于陈仪。迁者何？其意也。迁之者何？非其意也。"}, {"ID": 351, "text": "齐师、宋师、曹师城邢。此一事也，曷为复言齐师、宋师、曹师？不复言师，则无以知其为一事也。"}, {"ID": 352, "text": "秋，七月戊辰，夫人姜氏薨于夷，齐人以归。夷者何？齐地也。齐地，则其言齐人以归何？夫人薨于夷，则齐人以归。夫人薨于夷，则齐人曷为以归？桓公召而缢杀之。"}, {"ID": 353, "text": "楚人伐郑。八月，公会齐侯、宋公、郑伯、曹伯、邾娄人于朾。九月，公败邾娄师于缨。"}, {"ID": 354, "text": "冬，十月壬午，公子友帅师，败莒师于犁，获莒挐。莒挐者何？莒大夫也。莒无大夫，此何以书？大季子之获也。何大乎季子之获？季子治内难以正，御外难以正。其御外难以正奈何？公子庆父弑闵公，走而之莒，莒人逐之，将由乎齐，齐人不纳，却反舍于汶水之上，使公子奚斯入请。季子曰：“公子不可以入，入则杀矣！”奚斯不忍反命于庆父，自南涘，北面而哭。庆父闻之曰：“嘻！此奚斯之声也，诺已。”曰：“吾不得入矣！”于是抗輈经而死。莒人闻之曰：“吾已得子之贼矣！”以求赂乎鲁。鲁人不与，为是兴师而伐鲁，季子待之以偏战。"}, {"ID": 355, "text": "十有二月丁巳，夫人氏之丧至自齐。夫人何以不称姜氏？贬。曷为贬？与弑公也。然则曷为不于弑焉贬？贬必于其重者，莫重乎其以丧至也。"}]}, {"section": 64, "header": "僖公●僖公二年", "data": [{"ID": 356, "text": "二年春，王正月，城楚丘。孰城之？城卫也。曷为不言城卫？灭也。孰灭之？盖狄灭之。曷为不言狄灭之？为桓公讳也。曷为为桓公讳？上无天子，下无方伯，天下诸侯有相灭亡者，桓公不能救，则桓公耻之也。然则孰城之？桓公城之。曷为不言桓公城之？不与诸侯专封也。曷为不与？实与而文不与。文曷为不与？诸侯之义，不得专封。诸侯之义不得专封，则其曰实与之何？上无天子，下无方伯，天下诸侯有相灭亡者，力能救之，则救之可也。"}, {"ID": 357, "text": "夏，五月辛巳，葬我小君哀姜。哀姜者何？庄公之夫人也。"}, {"ID": 358, "text": "虞师、晋师灭夏阳。虞，微国也，曷为序乎大国之上？使虞首恶也。曷为使虞首恶？虞受赂，假灭国者道，以取亡焉。其受赂奈何？献公朝诸大夫而问焉，曰：“寡人夜者寝而不寐，其意也何？”诸大夫有进对者曰：“寝不安与？其诸侍御有不在侧者与？”献公不应。荀息进曰：“虞郭见与？”献公揖而进之，遂与之入而谋曰：“吾欲攻郭，则虞救之；攻虞，则郭救之，如之何？愿与子虑之。”荀息对曰：“君若用臣之谋，则今日取郭，而明日取虞尔，君何忧焉？”献公曰：“然则奈何？”荀息曰：“请以屈产之乘与垂棘之白璧，往必可得也。则宝出之内藏，藏之外府；马出之内厩，系之外厩尔，君何丧焉？”献公曰：“诺。虽然，宫之奇存焉，如之何？”荀息曰：“宫之奇知则知矣！虽然，虞公贪而好宝，见宝必不从其言，请终以往。”于是终以往，虞公见宝许诺。宫之奇果谏：“记曰：‘唇亡则齿寒。’虞、郭之相救，非相为赐，则晋今日取郭，而明日虞从而亡尔。君请勿许也。”虞公不从其言，终假之道以取郭。还，四年，反取虞。虞公抱宝牵马而至。荀息见曰：“臣之谋何如？”献公曰：“子之谋则已行矣，宝则吾宝也，虽然，吾马之齿亦已长矣！”盖戏之也。夏阳者何？郭之邑也。曷为不系于郭？国之也。曷为国之？君存焉尔。"}, {"ID": 359, "text": "秋，九月，齐侯、宋公、江人、黄人盟于贯泽。江人、黄人者何？远国之辞也。远国至矣，则中国曷为独言齐、宋至尔？大国言齐、宋，远国言江、黄，则以其馀为莫敢不至也。"}, {"ID": 360, "text": "冬，十月，不雨。何以书？记异也。"}, {"ID": 361, "text": "楚人侵郑。"}]}, {"section": 65, "header": "僖公●僖公三年", "data": [{"ID": 362, "text": "三年春，王正月，不雨。"}, {"ID": 363, "text": "夏，四月，不雨。何以书？记异也。"}, {"ID": 364, "text": "徐人取舒。其言取之何？易也。"}, {"ID": 365, "text": "六月，雨。其言六月雨何？上雨而不甚也。"}, {"ID": 366, "text": "秋，齐侯、宋公、江人、黄人会于阳谷。此大会也，曷为末言尔？桓公曰：“无障谷，无贮粟，无易树子，无以妾为妻。”"}, {"ID": 367, "text": "冬，公子友如齐莅盟。莅盟者何？往盟乎彼也。其言来盟者何？来盟于我也。"}, {"ID": 368, "text": "楚人伐郑。"}]}, {"section": 66, "header": "僖公●僖公四年", "data": [{"ID": 369, "text": "四年春，王正月，公会齐侯、宋公、陈侯、卫侯、郑伯、许男、曹伯侵蔡，蔡溃。溃者何？下叛上也。国曰溃，邑曰叛。"}, {"ID": 370, "text": "遂伐楚，次于陉。其言次于陉何？有俟也。孰俟？俟屈完也。"}, {"ID": 371, "text": "夏，许男新臣卒。楚屈完来盟于师，盟于召陵。屈完者何？楚大夫也。何以不称使？尊屈完也。曷为尊屈完？以当桓公也。其言盟于师、盟于召陵何？师在召陵也。师在召陵，则曷为再言盟？喜服楚也。何言乎喜服楚？楚有王者则后服，无王者则先叛。夷狄也，而亟病中国，南夷与北狄交。中国不绝若线，桓公救中国，而攘夷狄，卒帖荆，以此为王者之事也。其言来何？与桓为主也。前此者有事矣，后此者有事矣，则曷为独于此焉？与桓公为主，序绩也。"}, {"ID": 372, "text": "齐人执陈袁涛涂。涛涂之罪何？辟军之道也。其辟军之道奈何？涛涂谓桓公曰：“君既服南夷矣，何不还师滨海而东，服东夷且归？”桓公曰：“诺。”于是还师滨海而东，大陷于沛泽之中。顾而执涛涂。执者曷为或称侯？或称人？称侯而执者，伯讨也。称人而执者，非伯讨也。此执有罪，何以不得为伯讨？古者周公东征则西国怨，西征则东国怨。桓公假涂于陈而伐楚，则陈人不欲其反由己者，师不正故也。不修其师而执涛涂，古人之讨，则不然也。"}, {"ID": 373, "text": "秋，及江人、黄人伐陈。八月，公至自伐楚。楚已服矣，何以致伐楚？叛盟也。"}, {"ID": 374, "text": "葬许缪公。冬，十有二月，公孙慈帅师会齐人、宋人、卫人、郑人、许人、曹人侵陈。"}]}, {"section": 67, "header": "僖公●僖公五年", "data": [{"ID": 375, "text": "五年春，晋侯杀其世子申生。曷为直称晋侯以杀？杀世子母弟直称君者，甚之也。"}, {"ID": 376, "text": "杞伯姬来朝其子。其言来朝其子何？内辞也，与其子俱来朝也。"}, {"ID": 377, "text": "夏，公孙慈如牟。公及齐侯、宋公、陈侯、卫侯、郑伯、许男、曹伯会王世子于首戴。曷为殊会王世子？世子贵也。世子，犹世世子也。"}, {"ID": 378, "text": "秋，八月，诸侯盟于首戴。诸侯何以不序？一事而再见者，前目而后凡也。"}, {"ID": 379, "text": "郑伯逃归不盟。其言逃归不盟者何？不可使盟也。不可使盟，则其言逃归何？鲁子曰：“盖不以寡犯众也。”"}, {"ID": 380, "text": "楚人灭弦。弦子奔黄。"}, {"ID": 381, "text": "九月戊申朔，日有食之。"}, {"ID": 382, "text": "冬，晋人执虞公。虞已灭矣，其言执之何？不与灭也。曷为不与灭？灭者亡国之善辞也。灭者，上下之同力者也。"}]}, {"section": 68, "header": "僖公●僖公六年", "data": [{"ID": 383, "text": "六年春，王正月。"}, {"ID": 384, "text": "夏，公会齐侯、宋公、陈侯、卫侯、曹伯伐郑，围新城。邑不言围，此其言围何？强也。"}, {"ID": 385, "text": "秋，楚人围许，诸侯遂救许。"}, {"ID": 386, "text": "冬，公至自伐郑。"}]}, {"section": 69, "header": "僖公●僖公七年", "data": [{"ID": 387, "text": "七年春，齐人伐郑。"}, {"ID": 388, "text": "夏，小邾娄子来朝。郑杀其大夫申侯。其称国以杀何？称国以杀者，君杀大夫之辞也。"}, {"ID": 389, "text": "秋，七月，公会齐侯、宋公、陈世子款、郑世子华，盟于甯毋。"}, {"ID": 390, "text": "曹伯般卒。"}, {"ID": 391, "text": "公子友如齐。"}, {"ID": 392, "text": "冬，葬曹昭公。"}]}, {"section": 70, "header": "僖公●僖公八年", "data": [{"ID": 393, "text": "八年春，王正月，公会王人、齐侯、宋公、卫侯、许男、曹伯、陈世子款、郑世子华，盟于洮。王人者何？微者也。曷为序乎诸侯之上？先王命也。"}, {"ID": 394, "text": "郑伯乞盟。乞盟者何？处其所而请与也。其处其所而请与奈何？盖酌之也。"}, {"ID": 395, "text": "夏，狄伐晋。"}, {"ID": 396, "text": "秋，七月，禘于太庙，用致夫人。用者何？用者不宜用也。致者何？致者不宜致也。禘用致夫人，非礼也。夫人何以不称姜氏？贬。曷为贬？讥以妾为妻也。其言以妾为妻奈何？盖胁于齐媵女之先至者也。"}, {"ID": 397, "text": "冬，十有二月丁未，天王崩。"}]}, {"section": 71, "header": "僖公●僖公九年", "data": [{"ID": 398, "text": "九年春，王三月丁丑，宋公御说卒。何以不书葬？为襄公讳也。"}, {"ID": 399, "text": "夏，公会宰周公、齐侯、宋子、卫侯、郑伯、许男、曹伯于葵丘。宰周公者何？天子之为政者也。"}, {"ID": 400, "text": "秋，七月乙酉，伯姬卒。此未适人，何以卒？许嫁矣。妇人许嫁，字而笄之，死则以成人之丧治之。"}, {"ID": 401, "text": "九月戊辰，诸侯盟于葵丘。桓之盟不日，此何以日？危之也。何危尔？贯泽之会，桓公有忧中国之心，不召而至者，江人、黄人也。葵丘之会，桓公震而矜之，叛者九国。震之者何？犹曰振振然。矜之者何？犹曰莫若我也。"}, {"ID": 402, "text": "甲戌，晋侯诡诸卒。冬，晋里克弑其君之子奚齐。此未逾年之君，其言弑其君之子奚齐何？杀未逾年君之号也。"}]}, {"section": 72, "header": "僖公●僖公十年", "data": [{"ID": 403, "text": "十年春，王正月，公如齐。狄灭温。温子奔卫。"}, {"ID": 404, "text": "晋里克弑其君卓子及其大夫荀息。及者何？累也。弑君多矣，舍此无累者乎？曰：有，孔父、仇牧皆累也。舍孔父、仇牧无累者乎？曰：有。有则此何以书？贤也。何贤乎荀息？荀息可谓不食其言矣。其不食其言奈何？奚齐、卓子者，骊姬之子也，荀息傅焉。骊姬者，国色也。献公爱之甚，欲立其子，于是杀世子申生。申生者，里克傅之。献公病将死，谓荀息曰：“士何如则可谓之信矣？”荀息对曰：“使死者反生，生者不愧乎其言，则可谓信矣。”献公死，奚齐立。里克谓荀息曰：“君杀正而立不正，废长而立幼，如之何？愿与子虑之。”荀息曰：“君尝讯臣矣，臣对曰：‘使死者反生，生者不愧乎其言，则可谓信矣。’”里克知其不可与谋，退，弑奚齐。荀息立卓子，里克弑卓子，荀息死之。荀息可谓不食其言矣！"}, {"ID": 405, "text": "夏，齐侯、许男伐北戎。晋杀其大夫里克。里克弑二君，则曷为不以讨贼之辞言之？惠公之大夫也。然则孰立惠公？里克也。里克弑奚齐、卓子，逆惠公而入。里克立惠公，则惠公曷为杀之？惠公曰：“尔既杀夫二孺子矣，又将图寡人，为尔君者，不亦病乎？”于是杀之。然则曷为不言惠公之入？晋之不言出入者，踊为文公讳也。齐小白入于齐，则曷为不为桓公讳？桓公之享国也长，美见乎天下，故不为之讳本恶也。文公之享国也短，美未见乎天下，故为之讳本恶也。"}, {"ID": 406, "text": "秋，七月。"}, {"ID": 407, "text": "冬，大雨雹。何以书？记异也。"}]}, {"section": 73, "header": "僖公●僖公十一年", "data": [{"ID": 408, "text": "十有一年春，晋杀其大夫丕郑父。"}, {"ID": 409, "text": "夏，公及夫人姜氏会齐侯于阳谷。"}, {"ID": 410, "text": "秋，八月，大雩。"}, {"ID": 411, "text": "冬，楚人伐黄。"}]}, {"section": 74, "header": "僖公●僖公十二年", "data": [{"ID": 412, "text": "十有二年春，王三月庚午，日有食之。"}, {"ID": 413, "text": "夏，楚人灭黄。"}, {"ID": 414, "text": "秋，七月。"}, {"ID": 415, "text": "冬，十有二月丁丑，陈侯处臼卒。"}]}, {"section": 75, "header": "僖公●僖公十三年", "data": [{"ID": 416, "text": "十有三年春，狄侵卫。"}, {"ID": 417, "text": "夏，四月，葬陈宣公。公会齐侯、宋公、陈侯、卫侯、郑伯、许男、曹伯于咸。"}, {"ID": 418, "text": "秋，九月，大雩。"}, {"ID": 419, "text": "冬，公子友如齐。"}]}, {"section": 76, "header": "僖公●僖公十四年", "data": [{"ID": 420, "text": "十有四年春，诸侯城缘陵。孰城之？城杞也。曷为城杞？灭也。孰灭之？盖徐、莒胁之。曷为不言徐、莒胁之？为桓公讳也。曷为为桓公讳？上无天子，下无方伯，天下诸侯有相灭亡者，桓公不能救，则桓公耻之也。然则孰城之？桓公城之。曷为不言桓公城之？不与诸侯专封也。曷为不与？实与而文不与。文曷为不与？诸侯之义不得专封也。诸侯之义不得专封，则其曰实与之何？上无天子，下无方伯，天下诸侯有相灭亡者，力能救之，则救之可也。"}, {"ID": 421, "text": "夏，六月，季姬及鄫子遇于防，使鄫子来朝。鄫子曷为使乎季姬来朝？内辞也。非使来朝，使来请己也。"}, {"ID": 422, "text": "秋，八月辛卯，沙鹿崩。沙鹿者何？河上之邑也。此邑也，其言崩何？袭邑也。沙鹿崩，何以书？记异也。外异不书，此何以书？为天下记异也。"}, {"ID": 423, "text": "狄侵郑。"}, {"ID": 424, "text": "冬，蔡侯肸卒。"}]}, {"section": 77, "header": "僖公●僖公十五年", "data": [{"ID": 425, "text": "十有五年春，王正月，公如齐。"}, {"ID": 426, "text": "楚人伐徐。"}, {"ID": 427, "text": "三月，公会齐侯、宋公、陈侯、郑伯、许男、曹伯盟于牡丘，遂次于匡。"}, {"ID": 428, "text": "公孙敖率师及诸侯之大夫救徐。"}, {"ID": 429, "text": "夏，五月，日有食之。"}, {"ID": 430, "text": "秋，七月，齐师、曹师伐厉。"}, {"ID": 431, "text": "八月，螽。"}, {"ID": 432, "text": "九月，公至自会。桓公之会不致，此何以致？久也。"}, {"ID": 433, "text": "季姬归于鄫。己卯，晦，震夷伯之庙。晦者何？冥也。震之者何？雷电击夷伯之庙者也。夷伯者，曷为者也？季氏之孚也。季氏之孚则微者，其称夷伯何？大之也。曷为大之？天戒之，故大之也。何以书？记异也。"}, {"ID": 434, "text": "冬，宋人伐曹。楚人败徐于娄林。"}, {"ID": 435, "text": "十有一月，壬戌，晋侯及秦伯战于韩，获晋侯。此偏战也，何以不言师败绩？君获，不言师败绩也。"}]}, {"section": 78, "header": "僖公●僖公十六年", "data": [{"ID": 436, "text": "十有六年春，王正月戊申朔，陨石于宋五。是月，六鹢退飞，过宋都。曷为先言陨而后言石？陨石记闻，闻其嗔然，视之则石，察之则五。是月者何？仅逮是月也。何以不日？晦日也。晦则何以不言晦？《春秋》不书晦也。朔有事则书，晦虽有事不书。曷为先言六而后言鹢？六鹢退飞，记见也，视之则六，察之则鹢，徐而察之则退飞。五石六鹢，何以书？记异也。外异不书，此何以书？为王者之后，记异也。"}, {"ID": 437, "text": "三月壬申，公子季友卒。其称季友何？贤也。"}, {"ID": 438, "text": "夏，四月丙申，鄫季姬卒。"}, {"ID": 439, "text": "秋，七月甲子，公孙慈卒。"}, {"ID": 440, "text": "冬，十有二月，公会齐侯、宋公、陈侯、卫侯、郑伯、许男、邢侯、曹伯于淮。"}]}, {"section": 79, "header": "僖公●僖公十七年", "data": [{"ID": 441, "text": "十有七年春，齐人、徐人伐英氏。"}, {"ID": 442, "text": "夏，灭项。孰灭之？齐灭之。曷为不言齐灭之？为桓公讳也。《春秋》为贤者讳。此灭人之国，何贤尔？君子之恶恶也疾始，善善也乐终。桓公尝有继绝，存亡之功，故君子为之讳也。"}, {"ID": 443, "text": "秋，夫人姜氏会齐于卞。"}, {"ID": 444, "text": "九月，公至自会。"}, {"ID": 445, "text": "十有二月乙亥，齐侯小白卒。"}]}, {"section": 80, "header": "僖公●僖公十八年", "data": [{"ID": 446, "text": "十有八年春，王正月，宋公会曹伯、卫人、邾娄人伐齐。"}, {"ID": 447, "text": "夏，师救齐。五月戊寅，宋师及齐师战于甗，齐师败绩。战不言伐，此其言伐何？宋公与伐而不与战，故言伐。《春秋》伐者为客，伐者为主。曷为不使齐主之？与襄公之征齐也。曷为与襄公之征齐？桓公死，竖刁、易牙争权不葬，为是故伐之也。"}, {"ID": 448, "text": "狄救齐。"}, {"ID": 449, "text": "秋，八月丁亥，葬齐桓公。"}, {"ID": 450, "text": "冬，邢人、狄人伐卫。"}]}, {"section": 81, "header": "僖公●僖公十九年", "data": [{"ID": 451, "text": "十有九年春，王三月，宋人执滕子婴齐。"}, {"ID": 452, "text": "夏，六月，宋人、曹人、邾娄人盟于曹南。鄫子会盟于邾娄。其言会盟何？后会也。"}, {"ID": 453, "text": "己酉，邾娄人执鄫子用之。恶乎用之？用之社也。其用之社奈何？盖叩其鼻以血社也。"}, {"ID": 454, "text": "秋，宋人围曹。"}, {"ID": 455, "text": "卫人伐邢。"}, {"ID": 456, "text": "冬，公会陈人、蔡人、楚人、郑人盟于齐。梁亡。此未有伐者，其言梁亡何？自亡也。其自亡奈何？鱼烂而亡也。"}]}, {"section": 82, "header": "僖公●僖公二十年", "data": [{"ID": 457, "text": "二十年春，新作南门。何以书？讥。何讥尔？门有古常也。"}, {"ID": 458, "text": "夏，郜子来朝。郜子者何？失地之君也。何以不名？兄弟辞也。"}, {"ID": 459, "text": "五月乙巳，西宫灾。西宫者何？小寝也。小寝则曷为谓之西宫？有西宫则有东宫矣。鲁子曰：“以有西宫，亦知诸侯之有三宫也。”西宫灾，何以书？记灾也。"}, {"ID": 460, "text": "郑人入滑。"}, {"ID": 461, "text": "秋，齐人、狄人盟于邢。"}, {"ID": 462, "text": "冬，楚人伐随。"}]}, {"section": 83, "header": "僖公●僖公二十一年", "data": [{"ID": 463, "text": "二十有一年春，狄侵卫。宋人、齐人、楚人盟于鹿上。"}, {"ID": 464, "text": "夏，大旱。何以书？记灾也。"}, {"ID": 465, "text": "秋，宋公、楚子、陈侯、蔡侯、郑伯、许男、曹伯会于霍，执宋公以伐宋。孰执之？楚子执之。曷为不言楚子执之？不与夷狄之执中国也。"}, {"ID": 466, "text": "冬，公伐邾娄。"}, {"ID": 467, "text": "楚人使宜申来献捷。此楚子也，其称人何？贬。曷为贬？为执宋公贬。曷为为执宋公贬？宋公与楚子期以乘车之会，公子目夷谏曰：“楚，夷国也，强而无义，请君以兵车之会往。”宋公曰：“不可。吾与之约以乘车之会，自我为之，自我堕之，曰不可。”终以乘车之会往，楚人果伏兵车，执宋公以伐宋。宋公谓公子目夷曰：“子归守国矣。国，子之国也。吾不从子之言，以至乎此。”公子目夷复曰：“君虽不言国，国固臣之国也。”于是归设守械而守国。楚人谓宋人曰：“子不与我国，吾将杀子君矣。”宋人应之曰：“吾赖社稷之神灵，吾国已有君矣。”楚人知虽杀宋公，犹不得宋国，于是释宋公。宋公释乎执，走之卫。公子目夷复曰：“国为君守之，君曷为不入？”然后逆襄公归。恶乎捷？捷乎宋。曷为不言捷乎宋？为襄公讳也。此围辞也，曷为不言其围？为公子目夷讳也。"}, {"ID": 468, "text": "十有二月癸丑，公会诸侯盟于薄。释宋公。执未有言释之者，此其言释之何？公与为尔也。公与为尔奈何？公与议尔也。"}]}, {"section": 84, "header": "僖公●僖公二十二年", "data": [{"ID": 469, "text": "二十有二年春，公伐邾娄，取须朐。"}, {"ID": 470, "text": "夏，宋公、卫侯、许男、滕子伐郑。"}, {"ID": 471, "text": "秋，八月丁未，及邾娄人战于升陉。"}, {"ID": 472, "text": "冬，十有一月己巳朔，宋公及楚人战于泓，宋师败绩。偏战者日尔，此其言朔何？《春秋》辞繁而不杀者，正也。何正尔？宋公与楚人期，战于泓之阳。楚人济泓而来。有司复曰：“请迨其未毕济而系之。”宋公曰：“不可。吾闻之也：君子不厄人。吾虽丧国之馀，寡人不忍行也。”既济，未毕陈，有司复曰：“请迨其未毕陈而击之。”宋公曰：“不可。吾闻之也：君子不鼓不成列。”已陈，然后襄公鼓之，宋师大败。故君子大其不鼓不成列，临大事而不忘大礼，有君而无臣，以为虽文王之战，亦不过此也。"}]}, {"section": 85, "header": "僖公●僖公二十三年", "data": [{"ID": 473, "text": "二十有三年春，齐侯伐宋围缗。邑不言围，此其言围何？疾重故也。"}, {"ID": 474, "text": "夏，五月庚寅，宋公慈父卒。何以不书葬？盈乎讳也。"}, {"ID": 475, "text": "秋，楚人伐陈。"}, {"ID": 476, "text": "冬，十有一月，杞子卒。"}]}, {"section": 86, "header": "僖公●僖公二十四年", "data": [{"ID": 477, "text": "二十有四年春，王正月。"}, {"ID": 478, "text": "夏，狄伐郑。"}, {"ID": 479, "text": "秋，七月。"}, {"ID": 480, "text": "冬，天王出居于郑。王者无外，此其言出何？不能乎母也。鲁子曰：“是王也，不能乎母者，其诸此之谓与？”"}, {"ID": 481, "text": "晋侯夷吾卒。"}]}, {"section": 87, "header": "僖公●僖公二十五年", "data": [{"ID": 482, "text": "二十有五年春，王正月丙午，卫侯毁灭邢。卫侯毁，何以名？绝。曷为绝之？灭同姓也。"}, {"ID": 483, "text": "夏，四月癸酉，卫侯毁卒。宋荡伯姬来逆妇。宋荡伯姬者何？荡氏之母也。其言来逆妇何？兄弟辞也。其称妇何？有姑之辞也。"}, {"ID": 484, "text": "宋杀其大夫。何以不名？宋三世无大夫，三世内娶也。"}, {"ID": 485, "text": "秋，楚人围陈，纳顿子于顿。何以不言遂？两之也。"}, {"ID": 486, "text": "葬卫文公。"}, {"ID": 487, "text": "冬，十有二月癸亥，公会卫子、莒庆，盟于洮。"}]}, {"section": 88, "header": "僖公●僖公二十六年", "data": [{"ID": 488, "text": "二十有六年春，王正月己未，公会莒子、卫甯遬，盟于向。"}, {"ID": 489, "text": "齐人侵我西鄙。公追齐师至酅，弗及。其言“至酅，弗及”何？侈也。"}, {"ID": 490, "text": "夏，齐人伐我北鄙。卫人伐齐。公子遂如楚乞师。乞者何？卑辞也。曷为以外内同若辞？重师也。曷为重师？师出不正反，战不正胜也。"}, {"ID": 491, "text": "秋，楚人灭隗，以隗子归。"}, {"ID": 492, "text": "冬，楚人伐宋，围缗。邑不言围，此其言围何？刺道用师也。"}, {"ID": 493, "text": "公以楚师伐齐，取谷。公至自伐齐。此已取谷矣，何以致伐？未得乎取谷也。曷为未得乎取谷？曰：患之起，必自此始也。"}]}, {"section": 89, "header": "僖公●僖公二十七年", "data": [{"ID": 494, "text": "二十有七年春，杞子来朝。"}, {"ID": 495, "text": "夏，六月庚寅，齐侯昭卒。"}, {"ID": 496, "text": "秋，八月乙未，葬齐孝公。"}, {"ID": 497, "text": "乙巳，公子遂帅师入杞。"}, {"ID": 498, "text": "冬，楚人、陈侯、蔡侯、郑伯、许男围宋。此楚子也，其称人何？贬。曷为贬？为执宋公贬，故终僖之篇贬也。"}, {"ID": 499, "text": "十有二月甲戌，公会诸侯盟于宋。"}]}, {"section": 90, "header": "僖公●僖公二十八年", "data": [{"ID": 500, "text": "二十有八年春，晋侯侵曹，晋侯伐卫。曷为再言晋侯？非两之也。然则何以不言遂？未侵曹也。未侵曹则其言侵曹何？致其意也。其意侵曹，则曷为伐卫？晋侯将侵曹，假涂于卫，卫曰不可得，则固将伐之也。"}, {"ID": 501, "text": "公子买戍卫，不卒戍，刺之。不卒戍者何？不卒戍者，内辞也，不可使往也。不可使往，则其言戍卫何？遂公意也。刺之者何？杀之也。杀之则曷为谓之刺之？内讳杀大夫，谓之刺之也。"}, {"ID": 502, "text": "楚人救卫。三月丙午，晋侯入曹，执曹伯、畀宋人。畀者何？与也。其言畀宋人何？与使听之也。曹伯之罪何？甚恶也。其甚恶奈何？不可以一罪言也。"}, {"ID": 503, "text": "夏，四月己巳，晋侯、齐师、宋师、秦师及楚人战于城濮，楚师败绩。此大战也，曷为使微者？子玉得臣也。子玉得臣则其称人何？贬。曷为贬？大夫不敌君也。"}, {"ID": 504, "text": "楚杀其大夫得臣。"}, {"ID": 505, "text": "卫侯出奔楚。"}, {"ID": 506, "text": "五月，癸丑，公会晋侯、齐侯、宋公、蔡侯、郑伯、卫子、莒子，盟于践土。陈侯如会。其言如会何？后会也。"}, {"ID": 507, "text": "公朝于王所。曷为不言公如京师？天子在是也。天子在是，则曷为不言天子在是？不与致天子也。"}, {"ID": 508, "text": "六月，卫侯郑自楚复归于卫。"}, {"ID": 509, "text": "卫元咺出奔晋。"}, {"ID": 510, "text": "陈侯款卒。"}, {"ID": 511, "text": "秋，杞伯姬来。"}, {"ID": 512, "text": "公子遂如齐。"}, {"ID": 513, "text": "冬，公会晋侯、齐侯、宋公、蔡侯、郑伯、陈子、莒子、邾娄子、秦人于温。天王狩于河阳。狩不书，此何以书？不与再致天子也。鲁子曰：“温近而践土远也。”"}, {"ID": 514, "text": "壬申，公朝于王所。其日何？录乎内也。"}, {"ID": 515, "text": "晋人执卫侯归之于京师。归之于者何？归于者何？归之于者罪已定矣，归于者罪未定也。罪未定，则何以得为伯执？归之于者，执之于天子之侧者也，罪定不定，已可知矣。归于者，非执之于天子之侧者也，罪定不定，未可知也。卫侯之罪何？杀叔武也。何以不书？为叔武讳也。《春秋》为贤者讳。何贤乎叔武？让国也。其让国奈何？文公逐卫侯而立叔武，叔武辞立而他人立，则恐卫侯之不得反也，故于是已立，然后为践土之会，治反卫侯。卫侯得反，曰：“叔武篡我。”元咺争之曰：“叔武无罪。”终杀叔武，元咺走而出。此晋侯也，其称人何？贬。曷为贬？卫之祸，文公为之也。文公为之奈何？文公逐卫侯而立叔武，使人兄弟相疑，放乎杀母弟者，文公为之也。"}, {"ID": 516, "text": "卫元咺自晋复归于卫。自者何？有力焉者也。此执其君，其言自何？为叔武争也。"}, {"ID": 517, "text": "诸侯遂围许。曹伯襄复归于曹。遂会诸侯围许。"}]}, {"section": 91, "header": "僖公●僖公二十九年", "data": [{"ID": 518, "text": "二十有九年春，介葛卢来。介葛卢者何？夷狄之君也。何以不言朝？不能乎朝也。"}, {"ID": 519, "text": "公至自围许。"}, {"ID": 520, "text": "夏，六月，公会王人、晋人、宋人、齐人、陈人、蔡人、秦人，盟于狄泉。"}, {"ID": 521, "text": "秋，大雨雹。"}, {"ID": 522, "text": "冬，介葛卢来。"}]}, {"section": 92, "header": "僖公●僖公三十年", "data": [{"ID": 523, "text": "三十年春，王正月。"}, {"ID": 524, "text": "夏，狄侵齐。"}, {"ID": 525, "text": "秋，卫杀其大夫元咺及公子瑕。卫侯未至，其称国以杀何？道杀也。"}, {"ID": 526, "text": "卫侯郑归于卫。此杀其大夫，其言归何？归恶乎元咺也。曷为归恶乎元咺？元咺之事君也，君出则己入，君入则己出，以为不臣也。"}, {"ID": 527, "text": "晋人、秦人围郑。"}, {"ID": 528, "text": "介人侵萧。"}, {"ID": 529, "text": "冬，天王使宰周公来聘。"}, {"ID": 530, "text": "公子遂如京师，遂如晋。大夫无遂事，此其言遂何？公不得为政尔。"}]}, {"section": 93, "header": "僖公●僖公三十一年", "data": [{"ID": 531, "text": "三十有一年春，取济西田。恶乎取之？取之曹也。曷为不言取之曹？讳取同姓之田也。此未有伐曹者，则其言取之曹何？晋侯执曹伯，班其所取侵地于诸侯也。晋侯执曹伯，班其所取侵地于诸侯，则何讳乎取同姓之田？久也。"}, {"ID": 532, "text": "公子遂如晋。夏，四月，四卜郊不从，乃免牲，犹三望。曷为或言三卜？或言四卜？三卜，礼也；四卜，非礼也。三卜何以礼？四卜何以非礼？求吉之道三。禘、尝不卜，郊何以卜？卜郊，非礼也。卜郊何以非礼？鲁郊，非礼也。鲁郊何以非礼？天子祭天，诸侯祭土。天子有方望之事，无所不通。诸侯山川有不在其封内者，则不祭也。曷为或言免牲？或言免牛？免牲，礼也；免牛，非礼也。免牛何以非礼？伤者曰牛。三望者何？望祭也。然则曷祭？祭泰山、河海。曷为祭泰山、河海？山川有能润于百里者，天子秩而祭之。触石而出，肤寸而合，不崇朝而徧雨乎天下者，唯泰山尔。河海润于千里。犹者何？通可以已也。何以书？讥不郊而望祭也。"}, {"ID": 533, "text": "秋，七月。"}, {"ID": 534, "text": "冬，杞伯姬来求妇。其言来求妇何？兄弟辞也。其称妇何？有姑之辞也。"}, {"ID": 535, "text": "狄围卫。"}, {"ID": 536, "text": "十有二月，卫迁于帝丘。"}]}, {"section": 94, "header": "僖公●僖公三十二年", "data": [{"ID": 537, "text": "三十有二年春，王正月。"}, {"ID": 538, "text": "夏，四月己丑，郑伯接卒。"}, {"ID": 539, "text": "卫人侵狄。"}, {"ID": 540, "text": "秋，卫人及狄盟。"}, {"ID": 541, "text": "冬，十有二月己卯，晋侯重耳卒。"}]}, {"section": 95, "header": "僖公●僖公三十三年", "data": [{"ID": 542, "text": "三十有三年春，王二月，秦人入滑。齐侯使国归父来聘。"}, {"ID": 543, "text": "夏，四月辛巳，晋人及姜戎败秦于淆。其谓之秦何？夷狄之也。曷为夷狄之？秦伯将袭郑，百里子与蹇叔子谏曰：“千里而袭人，未有不亡者也。”秦伯怒曰：“若尔之年者，宰上之木拱矣，尔曷知！”师出，百里子与蹇叔子送其子而戒之曰：“尔即死，必于淆之嵚岩，是文王之所辟风雨者也，吾将尸尔焉。”子揖师而行。百里子与蹇叔子从其子而哭之。秦伯怒曰：“尔曷为哭吾师？”对曰：“臣非敢哭君师，哭臣之子也。”弦高者，郑商也，遇之淆，矫以郑伯之命而犒师焉，或曰往矣，或曰反矣。然而晋人与姜戎要之淆而击之，匹马●轮无反者。其言及姜戎何？姜戎微也，称人亦微者也。何言乎姜戎之微？先轸也，或曰襄公亲之。襄公亲之，则其称人何？贬。曷为贬？君在乎殡而用师危，不得葬也。诈战不日，此何以日？尽也。"}, {"ID": 544, "text": "癸巳，葬晋文公。"}, {"ID": 545, "text": "狄侵齐。"}, {"ID": 546, "text": "公伐邾娄，取丛。"}, {"ID": 547, "text": "秋，公子遂率师伐邾娄。"}, {"ID": 548, "text": "晋人败狄于箕。"}, {"ID": 549, "text": "冬，十月，公如齐。"}, {"ID": 550, "text": "十有二月，公至自齐。"}, {"ID": 551, "text": "乙巳，公薨于小寝。"}, {"ID": 552, "text": "陨霜不杀草，李、梅实。何以书？记异也。何异尔？不时也。"}, {"ID": 553, "text": "晋人、陈人、郑人伐许。"}, {"ID": 554, "text": "莒弑其君庶其。称国以弑何？称国以弑者，众弑君之辞。"}]}, {"section": 96, "header": "文公●文公元年", "data": [{"ID": 555, "text": "元年春，王正月，公即位。"}, {"ID": 556, "text": "二月癸亥朔，日有食之。"}, {"ID": 557, "text": "天王使叔服来会葬。其言来会葬何？会葬礼也。"}, {"ID": 558, "text": "夏，四月丁巳，葬我君僖公。天王使毛伯来锡公命。锡者何？赐也。命者何？加我服也。"}, {"ID": 559, "text": "晋侯伐卫。"}, {"ID": 560, "text": "叔孙得臣如京师。"}, {"ID": 561, "text": "卫人伐晋。"}, {"ID": 562, "text": "秋，公孙敖会晋侯于戚。"}, {"ID": 563, "text": "冬，十月丁未，楚世子商臣弑其君髡。"}, {"ID": 564, "text": "公孙敖如齐。"}]}, {"section": 97, "header": "文公●文公二年", "data": [{"ID": 565, "text": "二年春，王二月甲子，晋侯及秦师战于彭衙，秦师败绩。"}, {"ID": 566, "text": "丁丑，作僖公主。作僖公主者何？为僖公作主也。主者曷用？虞主用桑，练主用栗。用栗者，藏主也。作僖公主，何以书？讥。何讥尔？不时也。其不时奈何？欲久丧而后不能也。"}, {"ID": 567, "text": "三月乙巳，及晋处父盟。此晋阳处父也，何以不氏？讳与大夫盟也。"}, {"ID": 568, "text": "夏，六月，公孙敖会宋公、陈侯、郑伯、晋士縠，盟于垂敛。"}, {"ID": 569, "text": "自十有二月不雨，至于秋七月。何以书？记异也。大旱以灾书，此亦旱也，曷为以异书？大旱之日短而云灾，故以灾书；此不雨之日长而无灾，故以异书也。"}, {"ID": 570, "text": "八月丁卯，大事于太庙，跻僖公。大事者何？大祫也。大祫者何？合祭也。其合祭奈何？毁庙之主，陈于太祖；未毁庙之主皆升，合食于太祖，五年而再殷祭。跻者何？升也。何言乎升僖公？讥。何讥尔？逆祀也。其逆祀奈何？先祢而后祖也。"}, {"ID": 571, "text": "冬，晋人、宋人、陈人、郑人伐秦。"}, {"ID": 572, "text": "公子遂如齐纳币。纳币不书，此何以书？讥。何讥尔？讥丧娶也。娶在三年之外，则何讥乎丧娶？三年之内不图婚。吉禘于庄公，讥。然则曷为不于祭焉讥？三年之恩疾矣，非虚加之也，以人心为皆有之。以人心为皆有之，则曷为独于娶焉讥？娶者，大吉也，非常吉也。其为吉者主于己，以为有人心焉者，则宜于此焉变矣！"}]}, {"section": 98, "header": "文公●文公三年", "data": [{"ID": 573, "text": "三年春，王正月，叔孙得臣会晋人、宋人、陈人、卫人、郑人伐沈，沈溃。"}, {"ID": 574, "text": "夏，五月，王子虎卒。王子虎者何？天子之大夫也。外大夫不卒，此何以卒？新使乎我也。"}, {"ID": 575, "text": "秦人伐晋。"}, {"ID": 576, "text": "秋，楚人围江。"}, {"ID": 577, "text": "雨螽于宋。雨螽者何？死而坠也。何以书？记异也。外异不书，此何以书？为王者之后记异也。"}, {"ID": 578, "text": "冬，公如晋。"}, {"ID": 579, "text": "十有二月己巳，公及晋侯盟。"}, {"ID": 580, "text": "晋阳处父帅师伐楚救江。此伐楚也，其言救江何？为谖也。其为谖奈何？伐楚为救江也。"}]}, {"section": 99, "header": "文公●文公四年", "data": [{"ID": 581, "text": "四年春，公至自晋。"}, {"ID": 582, "text": "夏，逆妇姜于齐。其谓之逆妇姜于齐何？略之也。高子曰：“娶乎大夫者，略之也。”"}, {"ID": 583, "text": "狄侵齐。"}, {"ID": 584, "text": "秋，楚人灭江。"}, {"ID": 585, "text": "晋侯伐秦。"}, {"ID": 586, "text": "卫侯使甯俞来聘。"}, {"ID": 587, "text": "冬，十有一月壬寅，夫人风氏薨。"}]}, {"section": 100, "header": "文公●文公五年", "data": [{"ID": 588, "text": "五年春，王正月，王使荣叔归含且賵。含者何？口实也。其言归含且賵何？兼之。兼之非礼也。"}, {"ID": 589, "text": "三月辛亥，葬我小君成风。成风者何？僖公之母也。"}, {"ID": 590, "text": "王使召伯来会葬。"}, {"ID": 591, "text": "夏，公孙敖如晋。"}, {"ID": 592, "text": "秦人入鄀。"}, {"ID": 593, "text": "秋，楚人灭六。"}, {"ID": 594, "text": "冬，十月甲申，许男业卒。"}]}, {"section": 101, "header": "文公●文公六年", "data": [{"ID": 595, "text": "六年春，葬许僖公。"}, {"ID": 596, "text": "夏，季孙行父如陈。"}, {"ID": 597, "text": "秋，季孙行父如晋。"}, {"ID": 598, "text": "八月乙亥，晋侯欢卒。"}, {"ID": 599, "text": "冬，十月，公子遂如晋。"}, {"ID": 600, "text": "葬晋襄公。"}, {"ID": 601, "text": "晋杀其大夫阳处父，晋狐射姑出奔狄。晋杀其大夫阳处父，则狐射姑曷为出奔？射姑杀也。射姑杀则其称国以杀何？君漏言也。其漏言奈何？君将使射姑将。阳处父谏曰：“射姑民众不说，不可使将。”于是废将。阳处父出，射姑入。君谓射姑曰：“阳处父言曰：‘射姑民众不说，不可使将。’”射姑怒，出刺阳处父于朝而走。"}, {"ID": 602, "text": "闰月不告月，犹朝于庙。不告月者何？不告朔也。曷为不告朔？天无是月也。闰月矣，何以谓之天无是月？是月非常月也。犹者何？通可以已也。"}]}, {"section": 102, "header": "文公●文公七年", "data": [{"ID": 603, "text": "七年春，公伐邾娄。"}, {"ID": 604, "text": "三月甲戌，取须朐。取邑不日，此何以日？内辞也，使若他人然。"}, {"ID": 605, "text": "遂城郚。"}, {"ID": 606, "text": "夏，四月，宋公王臣卒。"}, {"ID": 607, "text": "宋人杀其大夫。何以不名？宋三世无大夫，三世内娶也。"}, {"ID": 608, "text": "戊子，晋人及秦人战于令狐，晋先眛以师奔秦。此偏战也，何以不言师败绩？敌也。此晋先眛也，其称人何？贬。曷为贬？外也。其外奈何？以师外也。何以不言出？遂在外也。"}, {"ID": 609, "text": "狄侵我西鄙。"}, {"ID": 610, "text": "秋，八月，公会诸侯、晋大夫，盟于扈。诸侯何以不序？大夫何以不名？公失序也。公失序奈何？诸侯不可使与公盟，眣晋大夫使与公盟也。"}, {"ID": 611, "text": "冬，徐伐莒。公孙敖如莒莅盟。"}]}, {"section": 103, "header": "文公●文公八年", "data": [{"ID": 612, "text": "八年春，王正月。"}, {"ID": 613, "text": "夏，四月。"}, {"ID": 614, "text": "秋，八月戊申，天王崩。"}, {"ID": 615, "text": "冬，十月壬午，公子遂会晋赵盾，盟于衡雍。"}, {"ID": 616, "text": "乙酉，公子遂会伊雒戎，盟于暴。"}, {"ID": 617, "text": "公孙敖如京师，不至复；丙戌，奔莒。不至复者何？不至复者，内辞也，不可使往也。不可使往，则其言如京师何？遂公意也。何以不言出？遂在外也。"}, {"ID": 618, "text": "螽。"}, {"ID": 619, "text": "宋人杀其大夫司马；宋司城来奔。司马者何？司城者何？皆官举也。曷为皆官举？宋三世无大夫，三世内娶也。"}]}, {"section": 104, "header": "文公●文公九年", "data": [{"ID": 620, "text": "九年春，毛伯来求金。毛伯者何？天子之大夫也。何以不称使？当丧未君也。逾年矣，何以谓之未君？即位矣，而未称王也。未称王，何以知其即位？以诸侯之逾年即位，亦知天子之逾年即位也。以天子三年然后称王，亦知诸侯于其封内三年称子也。逾年称公矣，则曷为于其封内三年称子？缘民臣之心，不可一日无君；缘终始之义，一年不二君，不可旷年无君；缘孝子之心，则三年不忍当也。毛伯来求金，何以书？讥。何讥尔？王者无求，求金非礼也。然则是王者与？曰：非也。非王者则曷为谓之王者？王者无求，曰：是子也。继文王之体，守文王之法度，文王之法无求而求，故讥之也。"}, {"ID": 621, "text": "夫人姜氏如齐。"}, {"ID": 622, "text": "二月，叔孙得臣如京师。"}, {"ID": 623, "text": "辛丑，葬襄王。王者不书葬，此何以书？不及时书，过时书，我有往者则书。"}, {"ID": 624, "text": "晋人杀其大夫先都。"}, {"ID": 625, "text": "三月，夫人姜氏至自齐。"}, {"ID": 626, "text": "晋人杀其大夫士眛及箕郑父。"}, {"ID": 627, "text": "楚人伐郑。"}, {"ID": 628, "text": "公子遂会晋人、宋人、卫人、许人救郑。"}, {"ID": 629, "text": "夏，狄侵齐。"}, {"ID": 630, "text": "秋，八月，曹伯襄卒。"}, {"ID": 631, "text": "九月癸酉，地震。地震者何？动地也。何以书？记异也。"}, {"ID": 632, "text": "冬，楚子使椒来聘。椒者何？楚大夫也。楚无大夫，此何以书？始有大夫也。始有大夫，则何以不氏？许夷狄者不一而足也。"}, {"ID": 633, "text": "秦人来归僖公成风之襚。其言僖公成风何？兼之。兼之非礼也。曷为不言及成风？成风尊也。"}, {"ID": 634, "text": "葬曹共公。"}]}, {"section": 105, "header": "文公●文公十年", "data": [{"ID": 635, "text": "十年春，王三月辛卯，臧孙辰卒。"}, {"ID": 636, "text": "夏，秦伐晋。"}, {"ID": 637, "text": "楚杀其大夫宜申。"}, {"ID": 638, "text": "自正月不雨，至于秋七月。"}, {"ID": 639, "text": "及苏子盟于女栗。"}, {"ID": 640, "text": "冬，狄侵宋。"}, {"ID": 641, "text": "楚子、蔡侯次于屈貉。"}]}, {"section": 106, "header": "文公●文公十一年", "data": [{"ID": 642, "text": "十有一年春，楚子伐圈。"}, {"ID": 643, "text": "夏，叔彭生会晋郤缺于承匡。"}, {"ID": 644, "text": "秋，曹伯来朝。"}, {"ID": 645, "text": "公子遂如宋。"}, {"ID": 646, "text": "狄侵齐。"}, {"ID": 647, "text": "冬，十月甲午，叔孙得臣败狄于咸。狄者何？长狄也。兄弟三人，一者之齐，一者之鲁，一者之晋。其之齐者，王子成父杀之；其之鲁者，叔孙得臣杀之；则未知其之晋者也。其言败何？大之也。其日何？大之也。其地何？大之也。何以书？记异也。"}]}, {"section": 107, "header": "文公●文公十二年", "data": [{"ID": 648, "text": "十有二年春，王正月，盛伯来奔。盛伯者何？失地之君也。何以不名？兄弟辞也。"}, {"ID": 649, "text": "杞伯来朝。"}, {"ID": 650, "text": "二月庚子，子叔姬卒。此未适人，何以卒？许嫁矣。妇人许嫁，字而笄之，死则以成人之丧治之。其称子何？贵也。其贵奈何？母弟也。"}, {"ID": 651, "text": "夏，楚人围巢。"}, {"ID": 652, "text": "秋，滕子来朝。"}, {"ID": 653, "text": "秦伯使遂来聘。遂者何？秦大夫也。秦无大夫，此何以书？贤缪公也。何贤乎缪公？以为能变也。其为能变奈何？惟諓諓善竫言。俾君子易怠，而况乎我多有之，惟一介断断焉无他技。其心休休，能有容，是难也。"}, {"ID": 654, "text": "冬，十有二月戊午，晋人、秦人战于河曲。此偏战也，何以不言师败绩？敌也。曷为以水地？河曲疏矣，河千里而一曲也。"}, {"ID": 655, "text": "季孙行父帅师，城诸及运。"}]}, {"section": 108, "header": "文公●文公十三年", "data": [{"ID": 656, "text": "十有三年春，王正月。"}, {"ID": 657, "text": "夏，五月壬午，陈侯朔卒。"}, {"ID": 658, "text": "邾娄子蘧蒢卒。"}, {"ID": 659, "text": "自正月不雨，至于秋七月。"}, {"ID": 660, "text": "世室屋坏。世室者何？鲁公之庙也。周公称太庙，鲁公称世室，群公称宫。此鲁公之庙也，曷为谓之世室？世室，犹世室也，世世不毁也。周公何以称太庙于鲁？封鲁公以为周公也。周公拜乎前，鲁公拜乎后。曰：生以养周公，死以为周公主。然则周公之鲁乎？曰：不之鲁也，封鲁公以为周公主。然则周公曷为不之鲁？欲天下之一乎周也。鲁祭周公，何以为牲？周公用白牡，鲁公用騂犅，群公不毛。鲁祭周公，何以为盛？周公盛，鲁公焘，群公廪。世室屋坏，何以书？讥。何讥尔？久不修也。"}, {"ID": 661, "text": "冬，公如晋。"}, {"ID": 662, "text": "卫侯会于沓。"}, {"ID": 663, "text": "狄侵卫。"}, {"ID": 664, "text": "十有二月己丑，公及晋侯盟，还自晋。"}, {"ID": 665, "text": "郑伯会公于斐。还者何？善辞也。何善尔？往党，卫侯会公于沓，至得与晋侯盟。反党，郑伯会公于斐，故善之也。"}]}, {"section": 109, "header": "文公●文公十有四年", "data": [{"ID": 666, "text": "十有四年春，王正月，公至自晋。"}, {"ID": 667, "text": "邾娄人伐我南鄙。"}, {"ID": 668, "text": "叔彭生帅师伐邾娄。"}, {"ID": 669, "text": "夏，五月乙亥，齐侯潘卒。"}, {"ID": 670, "text": "六月，公会宋公、陈侯、卫侯、郑伯、许男、曹伯、晋赵盾。"}, {"ID": 671, "text": "癸酉，同盟于新城。"}, {"ID": 672, "text": "秋，七月，有星孛入于北斗。孛者何？彗星也。其言入于北斗何？北斗有中也。何以书？记异也。"}, {"ID": 673, "text": "公至自会。"}, {"ID": 674, "text": "晋人纳接灾于邾娄，弗克纳。纳者何？入辞也。其言弗克纳何？大其弗克纳也。何大乎其弗克纳？晋郤缺帅师，革车八百乘，以纳接灾于邾娄，力沛若有馀而纳之。邾娄人言曰：“接灾，晋出也；貜且，齐出也。子以其指，则接灾也四，貜且也六。子以大国压之，则未知齐、晋孰有之也，贵则皆贵矣。虽然，貜且也长。”郤缺曰：“非吾力不能纳也，义实不尔克也。”引师而去之，故君子大其弗克纳也。此晋郤缺也，其称人何？贬。曷为贬？不与大夫专废置君也。曷为不与？实与而文不与。文曷为不与？大夫之义，不得专废置君也。"}, {"ID": 675, "text": "九月甲申，公孙敖卒于齐。"}, {"ID": 676, "text": "齐公子商人弑其君舍。此未逾年之君也，其言弑其君舍何？己立之，己杀之，成死者而贱生者也。"}, {"ID": 677, "text": "宋子哀来奔。宋子哀者何？无闻焉尔。"}, {"ID": 678, "text": "冬，单伯如齐。"}, {"ID": 679, "text": "齐人执单伯，齐人执子叔姬。执者曷为或称行人？或不称行人？称行人而执者，以其事执也；不称行人而执者，以己执也。单伯之罪何？道淫也。恶乎淫？淫乎子叔姬。然则曷为不言齐人执单伯及子叔姬？内辞也，使若异罪然。"}]}, {"section": 110, "header": "文公●文公十五年", "data": [{"ID": 680, "text": "十有五年春，季孙行父如晋。"}, {"ID": 681, "text": "三月，宋司马华孙来盟。"}, {"ID": 682, "text": "夏，曹伯来朝。"}, {"ID": 683, "text": "齐人归公孙敖之丧。何以不言来？内辞也。胁我而归之，笋将而来也。"}, {"ID": 684, "text": "六月辛丑朔，日有食之，鼓用牲于社。"}, {"ID": 685, "text": "单伯至自齐。"}, {"ID": 686, "text": "晋郤缺帅师伐蔡；戊申，入蔡。入不言伐，此其言伐何？至之日也。其日何？至之日也。"}, {"ID": 687, "text": "秋，齐人侵我西鄙。"}, {"ID": 688, "text": "季孙行父如晋。"}, {"ID": 689, "text": "冬，十有一月，诸侯盟于扈。"}, {"ID": 690, "text": "十有二月，齐人来归子叔姬。其言来何？闵之也。此有罪，何闵尔？父母之于子，虽有罪，犹若其不欲服罪然。"}, {"ID": 691, "text": "齐侯侵我西鄙，遂伐曹，入其郛。郛者何？恢郭也。入郛书乎？曰：不书。入郛不书，此何以书？动我也。动我者何？内辞也。其实我动焉尔。"}]}, {"section": 111, "header": "文公●文公十六年", "data": [{"ID": 692, "text": "十有六年春，季孙行父会齐侯于阳谷，齐侯弗及盟。其言弗及盟何？不见与盟也。"}, {"ID": 693, "text": "夏，五月，公四不视朔。公曷为四不视朔？公有疾也。何言乎公有疾不视朔？自是公无疾，不视朔也。然则曷为不言“公无疾不视朔”？有疾犹可言也，无疾不可言也。"}, {"ID": 694, "text": "六月戊辰，公子遂及齐侯盟于犀丘。"}, {"ID": 695, "text": "秋，八月辛未，夫人姜氏薨。"}, {"ID": 696, "text": "毁泉台。泉台者何？郎台也。郎台则曷为谓之泉台？未成为郎台，既成为泉台。毁泉台，何以书？讥。何讥尔？筑之讥，毁之讥。先祖为之，己毁之，不如勿居而已矣！"}, {"ID": 697, "text": "楚人、秦人、巴人灭庸。"}, {"ID": 698, "text": "冬，十有一月，宋人弑其君处臼。弑君者曷为或称名氏？或不称名氏？大夫弑君称名氏，贱者穷诸人；大夫相杀称人，贱者穷诸盗。"}]}, {"section": 112, "header": "文公●文公十七年", "data": [{"ID": 699, "text": "十有七年春，晋人、卫人、陈人、郑人伐宋。"}, {"ID": 700, "text": "夏，四月癸亥，葬我小君圣姜。圣姜者何？文公之母也。"}, {"ID": 701, "text": "齐侯伐我西鄙。"}, {"ID": 702, "text": "六月癸未，公及齐侯盟于谷。"}, {"ID": 703, "text": "诸侯会于扈。"}, {"ID": 704, "text": "秋，公至自谷。"}, {"ID": 705, "text": "冬，公子遂如齐。"}]}, {"section": 113, "header": "文公●文公十八年", "data": [{"ID": 706, "text": "十有八年春，王二月丁丑，公薨于台下。"}, {"ID": 707, "text": "秦伯罃卒。"}, {"ID": 708, "text": "夏，五月戊戌，齐人弑其君商人。"}, {"ID": 709, "text": "六月癸酉，葬我君文公。"}, {"ID": 710, "text": "秋，公子遂、叔孙得臣如齐。"}, {"ID": 711, "text": "冬，十月，子卒。子卒者孰谓？谓子赤也。何以不日？隐之也。何隐尔？弑也。弑则何以不日？不忍言也。"}, {"ID": 712, "text": "夫人姜氏归于齐。"}, {"ID": 713, "text": "季孙行父如齐。"}]}, {"section": 114, "header": "宣公●宣公元年", "data": [{"ID": 714, "text": "元年春，王正月，公即位。继弑君不言即位，此其言即位何？其意也。"}, {"ID": 715, "text": "公子遂如齐逆女。三月，遂以夫人妇姜至自齐。遂何以不称公子？一事而再见者，卒名也。夫人何以不称姜氏？贬。曷为贬？讥丧娶也。丧娶者公也，则曷为贬夫人？内无贬于公之道也。内无贬于公之道，则曷为贬夫人？夫人与公一体也。其称妇何？有姑之辞也。"}, {"ID": 716, "text": "夏，季孙行父如齐。"}, {"ID": 717, "text": "晋放其大夫胥甲父于卫。放之者何？犹曰无去是云尔。然则何言尔？近正也。此其为近正奈何？古者大夫已去，三年待放。君放之，非也；大夫待放，正也。古者臣有大丧，则君三年不呼其门。已练可以弁冕，服金革之事。君使之，非也；臣行之，礼也。闵子要绖而服事，既而曰：“若此乎！古之道不即人心。”退而致仕。孔子盖善之也。"}, {"ID": 718, "text": "公会齐侯于平州。"}, {"ID": 719, "text": "公子遂如齐。"}, {"ID": 720, "text": "六月，齐人取济西田。外取邑不书，此何以书？所以赂齐也。曷为赂齐？为弑子赤之赂也。"}, {"ID": 721, "text": "秋，邾娄子来朝。"}, {"ID": 722, "text": "楚子、郑人侵陈，遂侵宋。"}, {"ID": 723, "text": "晋赵盾帅师救陈。宋公、陈侯、卫侯、曹伯会晋师于斐林，伐郑。此晋赵盾之师也，曷为不言赵盾之师？君不会大夫之辞也。"}, {"ID": 724, "text": "冬，晋赵穿帅师侵柳。柳者何？天子之邑也。曷为不系乎周？不与伐天子也。"}, {"ID": 725, "text": "晋人、宋人伐郑。"}]}, {"section": 115, "header": "宣公●宣公二年", "data": [{"ID": 726, "text": "二年春，王二月壬子，宋华元帅师，及郑公子归生帅师，战于大棘。宋师败绩，获宋华元。"}, {"ID": 727, "text": "秦师伐晋。"}, {"ID": 728, "text": "夏，晋人、宋人、卫人、陈人侵郑。"}, {"ID": 729, "text": "秋，九月乙丑，晋赵盾弑其君夷嗥。"}, {"ID": 730, "text": "冬，十月乙亥，天王崩。"}]}, {"section": 116, "header": "宣公●宣公三年", "data": [{"ID": 731, "text": "三年春，王正月，郊牛之口伤，改卜牛。牛死，乃不郊，犹三望。其言之何？缓也。曷为不复卜？养牲养二卜。帝牲不吉，则扳稷牲而卜之。帝牲在于涤三月，于稷者唯具是视。郊则曷为必祭稷？王者必以其祖配。王者则曷为必以其祖配？自内出者无匹不行，自外至者无主不止。"}, {"ID": 732, "text": "葬匡王。"}, {"ID": 733, "text": "楚子伐贲浑戎。"}, {"ID": 734, "text": "夏，楚人侵郑。"}, {"ID": 735, "text": "秋，赤狄侵齐。"}, {"ID": 736, "text": "宋师围曹。"}, {"ID": 737, "text": "冬，十月丙戌，郑伯兰卒。葬郑缪公。"}]}, {"section": 117, "header": "宣公●宣公四年", "data": [{"ID": 738, "text": "四年春，王正月，公及齐侯平莒及郯。莒人不肯，公伐莒，取向。此平莒也，其言不肯何？辞取向也。"}, {"ID": 739, "text": "秦伯稻卒。"}, {"ID": 740, "text": "夏，六月乙酉，郑公子归生弑其君夷。"}, {"ID": 741, "text": "赤狄侵齐。"}, {"ID": 742, "text": "秋，公如齐。公至自齐。"}, {"ID": 743, "text": "冬，楚子伐郑。"}]}, {"section": 118, "header": "宣公●宣公五年", "data": [{"ID": 744, "text": "五年春，公如齐。夏，公至自齐。"}, {"ID": 745, "text": "秋，九月，齐高固来逆子叔姬。"}, {"ID": 746, "text": "叔孙得臣卒。"}, {"ID": 747, "text": "冬，齐高固及子叔姬来。何言乎高固之来？言叔姬之来，而不言高固之来则不可。子公羊子曰：“其诸为其双双而俱至者与！”"}, {"ID": 748, "text": "楚人伐郑。"}]}, {"section": 119, "header": "宣公●宣公六年", "data": [{"ID": 749, "text": "六年春，晋赵盾、卫孙免侵陈。赵盾弑君，此其复见何？亲弑君者赵穿也。亲弑君者赵穿，则曷为加之赵盾？不讨贼也。何以谓之不讨贼？晋史书贼曰：“晋赵盾弑其君夷嗥。”赵盾曰：“天乎！无辜！吾不弑君，谁谓吾弑君者乎？”史曰：“尔为仁为义，人弑尔君，而复国不讨贼，此非弑君而何？”赵盾之复国奈何？灵公为无道，使诸大夫皆内朝，然后处乎台上，引弹而弹之，己趋而辟丸，是乐而已矣。赵盾已朝而出，与诸大夫立于朝，有人荷畚，自闺而出者。赵盾曰：“彼何也？夫畚曷为出乎闺？”呼之不至，曰：“子大夫也，欲视之则就而视之。”赵盾就而视之，则赫然死人也。赵盾曰：“是何也？”曰：“膳宰也，熊蹯不熟，公怒以斗摮而杀之，支解将使我弃之。”赵盾曰：“嘻！”趋而入。灵公望见赵盾，诉而再拜。赵盾逡巡北面再拜稽首，趋而出，灵公心怍焉，欲杀之。于是使勇士某者往杀之，勇士入其大门，则无人门焉者；入其闺，则无人闺焉者；上其堂，则无人焉。俯而窥其户，方食鱼飧。勇士曰：“嘻！子诚仁人也！吾太子之大门，则无人焉；太子之闺，则无人焉；上子之堂，则无人焉；是子之易也。子为晋国重卿而食鱼飧，是子之俭也。君将使我杀子，吾不忍杀子也，虽然，吾亦不可复见吾君矣。”遂刎颈而死。灵公闻之怒，滋欲杀之甚，众莫可使往者。于是伏甲于宫中，召赵盾而食之。赵盾之车右祁弥明者，国之力士也，仡然从乎赵盾而入，放乎堂下而立。赵盾已食，灵公谓盾曰：“吾闻子之剑盖利剑也，子以示我，吾将观焉。”赵盾起将进剑，祁弥明自下呼之曰：“盾食饱则出，何故拔剑于君所？”赵盾知之，躇阶而走。灵公有周狗，谓之獒，呼獒而属之，獒亦躇阶而从之。祁弥明逆而踆之，绝其颔。赵盾顾曰：“君之獒不若臣之獒也！”然而宫中甲鼓而起，有起干甲中者，抱赵盾而乘之。赵盾顾曰：“吾何以得此于子？”曰：“子某时所食活我于暴桑下者也。”赵盾曰：“子名为谁？”曰：“吾君孰为介？子之乘矣，何问吾名？”赵盾驱而出，众无留之者。赵穿缘民众不说，起弑灵公，然后迎赵盾而入，与之立于朝，而立成公黑臀。"}, {"ID": 750, "text": "夏，四月。"}, {"ID": 751, "text": "秋，八月，螽。"}, {"ID": 752, "text": "冬，十月。"}]}, {"section": 120, "header": "宣公●宣公七年", "data": [{"ID": 753, "text": "七年春，卫侯使孙良夫来盟。"}, {"ID": 754, "text": "夏，公会齐侯伐莱。"}, {"ID": 755, "text": "秋，公至自伐莱。"}, {"ID": 756, "text": "大旱。"}, {"ID": 757, "text": "冬，公会晋侯、宋公、卫侯、郑伯、曹伯于黑壤。"}]}, {"section": 121, "header": "宣公●宣公八年", "data": [{"ID": 758, "text": "八年春，公至自会。"}, {"ID": 759, "text": "夏，六月，公子遂如齐，至黄乃复。其言至黄乃复何？有疾也。何言乎有疾乃复？讥。何讥尔？大夫以君命出，闻丧徐行而不反。"}, {"ID": 760, "text": "辛巳，有事于太庙。"}, {"ID": 761, "text": "仲遂卒于垂。仲遂者何？公子遂也。何以不称公子？贬。曷为贬？为弑子赤贬。然则曷为不于其弑焉贬？于文则无罪，于子则无年。"}, {"ID": 762, "text": "壬午，犹绎。"}, {"ID": 763, "text": "万入去龠。绎者何？祭之明日也。万者何？干舞也。龠者何？龠舞也。其言万入去龠何？去其有声者，废其无声者，存其心焉尔。存其心焉尔者何？知其不可而为之也。犹者何？通可以已也。"}, {"ID": 764, "text": "戊子，夫人熊氏薨。"}, {"ID": 765, "text": "晋师、白狄伐秦。"}, {"ID": 766, "text": "楚人灭舒蓼。"}, {"ID": 767, "text": "秋，七月甲子，日有食之，既。"}, {"ID": 768, "text": "冬，十月己丑，葬我小君顷熊。雨不克葬。庚寅，日中而克葬。顷熊者何？宣公之母也。而者何？难也。乃者何？难也。曷为或言而？或言乃？乃难乎而也。"}, {"ID": 769, "text": "城平阳。"}, {"ID": 770, "text": "楚师伐陈。"}]}, {"section": 122, "header": "宣公●宣公九年", "data": [{"ID": 771, "text": "九年春，王正月，公如齐。公至自齐。"}, {"ID": 772, "text": "夏，仲孙蔑如京师。"}, {"ID": 773, "text": "齐侯伐莱。"}, {"ID": 774, "text": "秋，取根牟。根牟者何？邾娄之邑也。曷为不系乎邾娄？讳亟也。"}, {"ID": 775, "text": "八月，滕子卒。"}, {"ID": 776, "text": "九月，晋侯、宋公、卫侯、郑伯、曹伯会于扈。"}, {"ID": 777, "text": "晋荀林父帅师伐陈。"}, {"ID": 778, "text": "辛酉，晋侯黑臀卒于扈。扈者何？晋之邑也。诸侯卒其封内不地，此何以地？卒于会，故地也；未出其地，故不言会也。"}, {"ID": 779, "text": "冬，十月癸酉，卫侯郑卒。"}, {"ID": 780, "text": "宋人围滕。"}, {"ID": 781, "text": "楚子伐郑，晋郤缺帅师救郑。"}, {"ID": 782, "text": "陈杀其大夫泄冶。"}]}, {"section": 123, "header": "宣公●宣公十年", "data": [{"ID": 783, "text": "十年春，公如齐。公至自齐。"}, {"ID": 784, "text": "齐人归我济西田。齐已取之矣，其言我何？言我者未绝于我也。曷为未绝于我？齐已言取之矣，其实未之齐也。"}, {"ID": 785, "text": "夏，四月丙辰，日有食之。"}, {"ID": 786, "text": "己巳，齐侯元卒。"}, {"ID": 787, "text": "齐崔氏出奔卫。崔氏者何？齐大夫也。其称崔氏何？贬。曷为贬？讥世卿，世卿非礼也。"}, {"ID": 788, "text": "公如齐。五月，公至自齐。"}, {"ID": 789, "text": "癸巳，陈夏徵舒弑其君平国。"}, {"ID": 790, "text": "六月，宋师伐滕。"}, {"ID": 791, "text": "公孙归父如齐，葬齐惠公。"}, {"ID": 792, "text": "晋人、宋人、卫人、曹人伐郑。"}, {"ID": 793, "text": "秋，天王使王季子来聘。王季子者何？天子之大夫也。其称王季子何？贵也。其贵奈何？母弟也。"}, {"ID": 794, "text": "公孙归父帅师伐邾娄，取蘱。"}, {"ID": 795, "text": "大水。"}, {"ID": 796, "text": "季孙行父如齐。"}, {"ID": 797, "text": "冬，公孙归父如齐。"}, {"ID": 798, "text": "齐侯使国佐来聘。"}, {"ID": 799, "text": "饥。何以书？以重书也。"}, {"ID": 800, "text": "楚子伐郑。"}]}, {"section": 124, "header": "宣公●宣公十一年", "data": [{"ID": 801, "text": "十有一年春，王正月。"}, {"ID": 802, "text": "夏，楚子、陈侯、郑伯盟于辰陵。"}, {"ID": 803, "text": "公孙归父会齐人伐莒。"}, {"ID": 804, "text": "秋，晋侯会狄于櫕函。"}, {"ID": 805, "text": "冬，十月，楚人杀陈夏徵舒。此楚子也，其称人何？贬。曷为贬？不与外讨也。不与外讨者，因其讨乎外而不与也，虽内讨亦不与也。曷为不与？实与而文不与。文曷为不与？诸侯之义，不得专讨也。诸侯之义不得专讨，则其曰实与之何？上无天子，下无方伯，天下诸侯有为无道者，臣弑君，子弑父，力能讨之，则讨之可也。"}, {"ID": 806, "text": "丁亥，楚子入陈，纳公孙甯、仪行父于陈。此皆大夫也，其言纳何？纳公党与也。"}]}, {"section": 125, "header": "宣公●宣公十二年", "data": [{"ID": 807, "text": "十有二年春，葬陈灵公。讨此贼者非臣子也，何以书葬？君子辞也。楚已讨之矣，臣子虽欲讨之而无所讨也。"}, {"ID": 808, "text": "楚子围郑。"}, {"ID": 809, "text": "夏，六月乙卯，晋荀林父帅师及楚子战于邲，晋师败绩。大夫不敌君，此其称名氏以敌楚子何？不与晋而与楚子为礼也。曷为不与晋而与楚子为礼也？庄王伐郑，胜乎皇门，放乎路衢。郑伯肉袒，左执茅旌，右执鸾刀，以逆庄王曰：“寡人无良，边垂之臣，以干天祸，是以使君王沛焉，辱到敝邑。君如矜此丧人，锡之不毛之地，使帅一二耋老而绥焉，请唯君王之命。”庄王曰：“君之不令臣，交易为言，是以使寡人得见君之玉面而微至乎此。”庄王亲自手旌，左右撝军退舍七里。将军子重谏曰：“南郢之与郑相去数千里，诸大夫死者数人，厮役扈养死者数百人，今君胜郑而不有，无乃失民臣之力乎？”庄王曰：“古者杅不穿、皮不蠹，则不出于四方。是以君子笃于礼而薄于利，要其人而不要其土，告从，不赦不详，吾以不详道民，灾及吾身，何日之有？”既则晋师之救郑者至曰：“请战。”庄王许诺。将军子重谏曰：“晋，大国也，王师淹病矣，君请勿许也。”庄王曰：“弱者，吾威之，强者吾辟之，是以使寡人无以立乎天下！”令之还师而逆晋寇。庄王鼓之，晋师大败，晋众之走者，舟中之指可掬矣。庄王曰：“嘻！吾两君不相好，百姓何罪？”令之还师而佚晋寇。"}, {"ID": 810, "text": "秋，七月。"}, {"ID": 811, "text": "冬，十有二月戊寅，楚子灭萧。"}, {"ID": 812, "text": "晋人、宋人、卫人、曹人同盟于清丘。"}, {"ID": 813, "text": "宋师伐陈。"}, {"ID": 814, "text": "卫人救陈。"}]}, {"section": 126, "header": "宣公●宣公十三年", "data": [{"ID": 815, "text": "十有三年春，齐师伐卫。"}, {"ID": 816, "text": "夏，楚子伐宋。"}, {"ID": 817, "text": "秋，螽。"}, {"ID": 818, "text": "冬，晋杀其大夫先縠。"}]}, {"section": 127, "header": "宣公●宣公十四年", "data": [{"ID": 819, "text": "十有四年春，卫杀其大夫孔达。"}, {"ID": 820, "text": "夏，五月壬申，曹伯寿卒。"}, {"ID": 821, "text": "晋侯伐郑。"}, {"ID": 822, "text": "秋，九月，楚子围宋。"}, {"ID": 823, "text": "葬曹文公。"}, {"ID": 824, "text": "冬，公孙归父会齐侯于谷。"}]}, {"section": 128, "header": "宣公●宣公十五年", "data": [{"ID": 825, "text": "十有五年春，公孙归父会楚子于宋。"}, {"ID": 826, "text": "夏，五月，宋人及楚人平。外平不书，此何以书？大其平乎已也。何大乎其平乎已？庄王围宋，军有七日之粮尔。尽此不胜，将去而归尔。于是使司马子反乘堙而堙宋城，宋华元亦乘堙而出见之。司马子反曰：“子之国何如？”华元曰：“惫矣。”曰：“何如？”曰：“易子而食之，析骸而炊之。”司马子反曰：“嘻！甚矣惫！虽然，吾闻之也：围者柑马而秣之，使肥者应客，是何子之情也？”华元曰：“吾闻之：君子见人之厄则矜之，小人见人之厄则幸之。吾见子之君子也，是以告情于子也。”司马子反曰：“诺，勉之矣！吾军亦有七日之粮尔，尽此不胜，将去而归尔。”揖而去之，反于庄王。庄王曰：“何如？”司马子反曰：“惫矣！”曰：“何如？”曰：“易子而食之，析骸而炊之。”庄王曰：“嘻！甚矣惫！虽然，吾今取此，然后而归尔。”司马子反曰：“不可。臣已告之矣，军有七日之粮尔。”庄王怒曰：“吾使子往视之，子曷为告之？”司马子反曰：“以区区之宋，犹有不欺人之臣，可以楚而无乎？是以告之也。”庄王曰：“诺。舍而止。虽然，吾犹取此然后归尔。”司马子反曰：“然则君请处于此，臣请归尔。”庄王曰：“子去我而归，吾孰与处于此？吾亦从子而归尔。”引师而去之，故君子大其平乎已也。此皆大夫也，其称人何？贬。曷为贬？平者在下也。"}, {"ID": 827, "text": "六月癸卯，晋师灭赤狄潞氏，以潞子婴儿归。潞何以称子？潞子之为善也，躬足以亡尔。虽然，君子不可不记也。离于夷狄，而未能合于中国，晋师伐之，中国不救，狄人不有，是以亡也。"}, {"ID": 828, "text": "秦人伐晋。"}, {"ID": 829, "text": "王札子杀召伯、毛伯。王札子者何？长庶之号也。"}, {"ID": 830, "text": "秋，螽。"}, {"ID": 831, "text": "仲孙蔑会齐高固于牟娄。"}, {"ID": 832, "text": "初税亩。初者何？始也。税亩者何？履亩而税也。初税亩，何以书？讥。何讥尔？讥始履亩而税也。何讥乎始履亩而税？古者什一而藉。古者曷为什一而藉？什一者天下之中正也。多乎什一，大桀、小桀；寡乎什一，大貉、小貉。什一者天下之中正也，什一行而颂声作矣。"}, {"ID": 833, "text": "冬，蝝生。未有言蝝生者，此其言蝝生何？蝝生不书，此何以书？幸之也。幸之者何？犹曰受之云尔。受之云尔者何？上变古易常，应是而有天灾，其诸则宜于此焉变矣。"}, {"ID": 834, "text": "饥。"}]}, {"section": 129, "header": "宣公●宣公十六年", "data": [{"ID": 835, "text": "十有六年春，王正月，晋人灭赤狄甲氏及留吁。"}, {"ID": 836, "text": "夏，成周宣谢灾。成周者何？东周也。宣谢者何？宣宫之谢也。何言乎成周宣谢灾？乐器藏焉尔。成周宣谢灾，何以书？记灾也。外灾不书，此何以书？新周也。"}, {"ID": 837, "text": "秋，郯伯姬来归。"}, {"ID": 838, "text": "冬，大有年。"}]}, {"section": 130, "header": "宣公●宣公十七年", "data": [{"ID": 839, "text": "十有七年春，王正月庚子，许男锡我卒。"}, {"ID": 840, "text": "丁未，蔡侯申卒。"}, {"ID": 841, "text": "夏，葬许昭公。"}, {"ID": 842, "text": "葬蔡文公。"}, {"ID": 843, "text": "六月癸卯，日有食之。"}, {"ID": 844, "text": "己未，公会晋侯、卫侯、曹伯、邾娄子同盟于断道。秋，公至自会。"}, {"ID": 845, "text": "冬，十有一月壬午，公弟叔肸卒。"}]}, {"section": 131, "header": "宣公●宣公十八年", "data": [{"ID": 846, "text": "十有八年春，晋侯、卫世子臧伐齐。"}, {"ID": 847, "text": "公伐杞。"}, {"ID": 848, "text": "夏，四月。"}, {"ID": 849, "text": "秋，七月，邾娄人戕鄫子于鄫。戕鄫子于鄫者何？残贼而杀之也。"}, {"ID": 850, "text": "甲戌，楚子旅卒。何以不书葬？吴、楚之君不书葬，辟其号也。"}, {"ID": 851, "text": "公孙归父如晋。"}, {"ID": 852, "text": "冬，十月壬戌，公薨于路寝。"}, {"ID": 853, "text": "归父还自晋，至柽，遂奔齐。还者何？善辞也。何善尔？归父使于晋，还自晋，至柽，闻君薨家遣，墠帷，哭君成踊，反命乎介，自是走之齐。"}]}, {"section": 132, "header": "成公●成公元年", "data": [{"ID": 854, "text": "元年春，王正月，公即位。"}, {"ID": 855, "text": "二月辛酉，葬我君宣公。"}, {"ID": 856, "text": "无冰。"}, {"ID": 857, "text": "三月，作丘甲。何以书？讥。何讥尔？讥始丘使也。"}, {"ID": 858, "text": "夏，臧孙许及晋侯盟于赤棘。"}, {"ID": 859, "text": "秋，王师败绩于贸戎。孰败之？盖晋败之，或曰贸戎败之。然则曷为不言晋败之？王者无敌，莫敢当也。"}, {"ID": 860, "text": "冬，十月。"}]}, {"section": 133, "header": "成公●成公二年", "data": [{"ID": 861, "text": "二年春，齐侯伐我北鄙。"}, {"ID": 862, "text": "夏，四月丙戌，卫孙良夫帅师及齐师战于新筑，卫师败绩。"}, {"ID": 863, "text": "六月癸酉，季孙行父、臧孙许、叔孙侨如、公孙婴齐帅师，会晋郤克、卫孙良夫、曹公子手及齐侯战于鞍，齐师败绩。曹无大夫，公子手何以书？忧内也。"}, {"ID": 864, "text": "秋，七月，齐侯使国佐如师。己酉，及国佐盟于袁娄。君不行使乎大夫，此其行使乎大夫何？佚获也。其佚获奈何？师还齐侯，晋郤克投戟逡巡再拜稽首马前。逢丑父者，顷公之车右也。面目与顷公相似，衣服与顷公相似，代顷公当左。使顷公取饮，顷公操饮而至，曰：“革取清者。”顷公用是佚而不反。逢丑父曰：“吾赖社稷之神灵，吾君已免矣。”郤克曰：“欺三军者，其法奈何？”曰：“法斮。”于是斮逢丑父。己酉，及齐国佐盟于袁娄，曷为不盟于师而盟于袁娄？前此者，晋郤克与臧孙许同时而聘于齐。萧同侄子者，齐君之母也，踊于棓而窥客，则客或跛或眇，于是使跛者迓跛者，使眇者迓眇者。二大夫出，相与踦闾而语，移日然后相去。齐人皆曰：“患之起必自此始！”二大夫归，相与率师为鞍之战，齐师大败。齐侯使国佐如师，郤克曰：“与我纪侯之甗，反鲁、卫之侵地，使耕者东亩，且以萧同侄子为质，则吾舍子矣。”国佐曰：“与我纪侯之甗，请诺。反鲁、卫卫●萧同侄子为质，则吾舍子矣。”国佐曰：“与我纪侯之甗，请诺。反鲁、卫之侵地，请诺。使耕者东亩，是则土齐也。萧同侄子者，齐君之母也。齐君之母，犹晋君之母也，不可。请战，壹战不胜请再，再战不胜请三，三战不胜则齐国尽子之有也，何必以萧同侄子为质？”揖而去之。郤克瞴鲁、卫之使，使以其辞而为之请，然后许之。逮于袁娄而与之盟。"}, {"ID": 865, "text": "八月壬午，宋公鲍卒。"}, {"ID": 866, "text": "庚寅，卫侯遬卒。"}, {"ID": 867, "text": "取汶阳田。汶阳田者何？鞍之赂也。"}, {"ID": 868, "text": "冬，楚师、郑师侵卫。"}, {"ID": 869, "text": "十有一月，公会楚公子婴齐于蜀。丙申，公及楚人、秦人、宋人、陈人、卫人、郑人、齐人、曹人、邾娄人、薛人、鄫人盟于蜀。此楚公子婴齐也，其称人何？得一贬焉尔。"}]}, {"section": 134, "header": "成公●成公三年", "data": [{"ID": 870, "text": "三年春，王正月，公会晋侯、宋公、卫侯、曹伯伐郑。"}, {"ID": 871, "text": "辛亥，葬卫缪公。"}, {"ID": 872, "text": "二月，公至自伐郑。"}, {"ID": 873, "text": "甲子，新宫灾，三日哭。新宫者何？宣公之宫也。宣宫则曷为谓之新宫？不忍言也。其言三日哭何？庙灾三日哭，礼也。新宫灾，何以书？记灾也。"}, {"ID": 874, "text": "乙亥，葬宋文公。"}, {"ID": 875, "text": "夏，公如晋。"}, {"ID": 876, "text": "郑公子去疾率师伐许。"}, {"ID": 877, "text": "公至自晋。"}, {"ID": 878, "text": "秋，叔孙侨如率师围棘。棘者何？汶阳之不服邑也。其言围之何？不听也。"}, {"ID": 879, "text": "大雩。"}, {"ID": 880, "text": "晋郤克、卫孙良夫伐将咎如。"}, {"ID": 881, "text": "冬，十有一月，晋侯使荀庚来聘。卫侯使孙良夫来聘。"}, {"ID": 882, "text": "丙午，及荀庚盟。丁未，及孙良夫盟。此聘也，其言盟何？聘而言盟者，寻旧盟也。"}, {"ID": 883, "text": "郑伐许。"}]}, {"section": 135, "header": "成公●成公四年", "data": [{"ID": 884, "text": "四年春，宋公使华元来聘。"}, {"ID": 885, "text": "三月壬申，郑伯坚卒。"}, {"ID": 886, "text": "杞伯来朝。"}, {"ID": 887, "text": "夏，四月甲寅，臧孙许卒。"}, {"ID": 888, "text": "公如晋。"}, {"ID": 889, "text": "葬郑襄公。"}, {"ID": 890, "text": "秋，公至自晋。"}, {"ID": 891, "text": "冬，城运。"}, {"ID": 892, "text": "郑伯伐许。"}]}, {"section": 136, "header": "成公●成公五年", "data": [{"ID": 893, "text": "五年春，王正月，杞叔姬来归。"}, {"ID": 894, "text": "仲孙蔑如宋。"}, {"ID": 895, "text": "夏，叔孙侨如会晋荀秀于谷。"}, {"ID": 896, "text": "梁山崩。梁山者何？河上之山也。梁山崩，何以书？记异也。何异尔？大也。何大尔？梁山崩，壅河三日不流。外异不书，此何以书？为天下记异也。"}, {"ID": 897, "text": "秋，大水。"}, {"ID": 898, "text": "冬，十有一月己酉，天王崩。"}, {"ID": 899, "text": "十有二月己丑，公会晋侯、齐侯、宋公、卫侯、郑伯、曹伯、邾娄子、杞伯同盟于虫牢。"}]}, {"section": 137, "header": "成公●成公六年", "data": [{"ID": 900, "text": "六年春，王正月，公至自会。"}, {"ID": 901, "text": "二月辛巳，立武宫。武宫者何？武公之宫也。立者何？立者不宜立也。立武宫，非礼也。"}, {"ID": 902, "text": "取鄟。鄟者何？邾娄之邑也。曷为不系于邾娄？讳亟也。"}, {"ID": 903, "text": "卫孙良夫率师侵宋。"}, {"ID": 904, "text": "夏，六月，邾娄子来朝。"}, {"ID": 905, "text": "公孙婴齐如晋。"}, {"ID": 906, "text": "壬申，郑伯费卒。"}, {"ID": 907, "text": "秋，仲孙蔑、叔孙侨如率师侵宋。"}, {"ID": 908, "text": "楚公子婴齐率师伐郑。"}, {"ID": 909, "text": "冬，季孙行父如晋。"}, {"ID": 910, "text": "晋栾书率师侵郑。"}]}, {"section": 138, "header": "成公●成公七年", "data": [{"ID": 911, "text": "七年春，王正月，鼷鼠食郊牛角。改卜牛，鼷鼠又食其角，乃免牛。"}, {"ID": 912, "text": "吴伐郯。"}, {"ID": 913, "text": "夏，五月，曹伯来朝。"}, {"ID": 914, "text": "不郊，犹三望。"}, {"ID": 915, "text": "秋，楚公子婴齐率师伐郑。"}, {"ID": 916, "text": "公会晋侯、齐侯、宋公、卫侯、曹伯、莒子、邾娄子、杞伯救郑。"}, {"ID": 917, "text": "八月戊辰，同盟于马陵。"}, {"ID": 918, "text": "公至自会。"}, {"ID": 919, "text": "吴入州来。"}, {"ID": 920, "text": "冬，大雩。"}, {"ID": 921, "text": "卫孙林父出奔晋。"}]}, {"section": 139, "header": "成公●成公八年", "data": [{"ID": 922, "text": "八年春，晋侯使韩穿来言汶阳之田，归之于齐。来言者何？内辞也，胁我使我归之也。曷为使我归之？鞍之战，齐师大败，齐侯归，吊死视疾，七年不饮酒、不食肉。晋侯闻之曰：“嘻！奈何使人之君七年不饮酒、不食肉，请皆反其所取侵地。”"}, {"ID": 923, "text": "晋栾书帅师侵蔡。"}, {"ID": 924, "text": "公孙婴齐如莒。"}, {"ID": 925, "text": "宋公使华元来聘。"}, {"ID": 926, "text": "夏，宋公使公孙寿来纳币。纳币不书，此何以书？录伯姬也。"}, {"ID": 927, "text": "晋杀其大夫赵同、赵括。"}, {"ID": 928, "text": "秋，七月，天子使召伯来锡公命。其称天子何？元年，春，王正月，正也，其馀皆通矣。"}, {"ID": 929, "text": "冬，十月癸卯，杞叔姬卒。"}, {"ID": 930, "text": "晋侯使士燮来聘。"}, {"ID": 931, "text": "叔孙侨如会晋士燮、齐人、邾娄人伐郯。"}, {"ID": 932, "text": "卫人来媵。媵不书，此何以书？录伯姬也。"}]}, {"section": 140, "header": "成公●成公九年", "data": [{"ID": 933, "text": "九年春，王正月，杞伯来逆叔姬之丧以归。杞伯曷为来逆叔姬之丧以归？内辞也，胁而归之也。"}, {"ID": 934, "text": "公会晋侯、齐侯、宋公、卫侯、郑伯、曹伯、莒子、杞伯同盟于蒲。公至自会。"}, {"ID": 935, "text": "二月，伯姬归于宋。"}, {"ID": 936, "text": "夏，季孙行父如宋致女。未有言致女者，此其言致女何？录伯姬也。"}, {"ID": 937, "text": "晋人来媵。媵不书，此何以书？录伯姬也。"}, {"ID": 938, "text": "秋，七月丙子，齐侯无野卒。"}, {"ID": 939, "text": "晋人执郑伯。"}, {"ID": 940, "text": "晋栾书帅师伐郑。"}, {"ID": 941, "text": "冬，十有一月，葬齐顷公。"}, {"ID": 942, "text": "楚公子婴齐帅师伐莒；庚申，莒溃。"}, {"ID": 943, "text": "楚人入运。"}, {"ID": 944, "text": "秦人、白狄伐晋。"}, {"ID": 945, "text": "郑人围许。"}, {"ID": 946, "text": "城中城。"}]}, {"section": 141, "header": "成公●成公十年", "data": [{"ID": 947, "text": "十年春，卫侯之弟黑背率师侵郑。"}, {"ID": 948, "text": "夏，四月，五卜郊，不从，乃不郊。其言乃不郊何？不免牲，故言乃不郊也。"}, {"ID": 949, "text": "五月，公会晋侯、齐侯、宋公、卫侯、曹伯伐郑。"}, {"ID": 950, "text": "齐人来媵。媵不书，此何以书？录伯姬也。三国来媵非礼也，曷为皆以录伯姬之辞言之？妇人以众多为侈也。"}, {"ID": 951, "text": "丙午，晋侯獳卒。"}, {"ID": 952, "text": "秋，七月。"}, {"ID": 953, "text": "公如晋。"}]}, {"section": 142, "header": "成公●成公十一年", "data": [{"ID": 954, "text": "十有一年春，王三月，公至自晋。"}, {"ID": 955, "text": "晋侯使郤州来聘。己丑，及郤州盟。"}, {"ID": 956, "text": "夏，季孙行父如晋。"}, {"ID": 957, "text": "秋，叔孙侨如如齐。"}, {"ID": 958, "text": "冬，十月。"}]}, {"section": 143, "header": "成公●成公十二年", "data": [{"ID": 959, "text": "十有二年春，周公出奔晋。周公者何？天子之三公也。王者无外，此其言出何？自其私土而出也。"}, {"ID": 960, "text": "夏，公会晋侯、卫侯于沙泽。"}, {"ID": 961, "text": "秋，晋人败狄于交刚。"}, {"ID": 962, "text": "冬，十月。"}]}, {"section": 144, "header": "成公●成公十三年", "data": [{"ID": 963, "text": "十有三年春，晋侯使郤锜来乞师。"}, {"ID": 964, "text": "三月，公如京师。"}, {"ID": 965, "text": "夏，五月，公自京师，遂会晋侯、齐侯、宋公、卫侯、郑伯、曹伯、邾娄人、滕人伐秦。其言自京师何？公凿行也。公凿行奈何？不敢过天子也。"}, {"ID": 966, "text": "曹伯庐卒于师。"}, {"ID": 967, "text": "秋，七月，公至自伐秦。"}, {"ID": 968, "text": "冬，葬曹宣公。"}]}, {"section": 145, "header": "成公●成公十四年", "data": [{"ID": 969, "text": "十有四年春，王正月，莒子朱卒。"}, {"ID": 970, "text": "夏，卫孙林父自晋归于卫。"}, {"ID": 971, "text": "秋，叔孙侨如如齐逆女。"}, {"ID": 972, "text": "郑公子喜率师伐许。"}, {"ID": 973, "text": "九月，侨如以夫人妇姜氏至自齐。"}, {"ID": 974, "text": "冬，十月庚寅，卫侯臧卒。"}, {"ID": 975, "text": "秦伯卒。"}]}, {"section": 146, "header": "成公●成公十五年", "data": [{"ID": 976, "text": "十有五年春，王二月，葬卫定公。"}, {"ID": 977, "text": "三月乙巳，仲婴齐卒。仲婴齐者何？公孙婴齐也。公孙婴齐，则曷为谓之仲婴齐？为兄后也。为兄后则曷为谓之仲婴齐？为人后者为之子也。为人后者为其子，则其称仲何？孙以王父字为氏也。然则婴齐孰后？后归父也。归父使于晋而未反，何以后之？叔仲惠伯，傅子赤者也，文公死，子幼，公子遂谓叔仲惠伯曰：“君幼，如之何？愿与子虑之。”叔仲惠伯曰：“吾子相之，老夫抱之，何幼君之有？”公子遂知其不可与谋，退而杀叔仲惠伯，弑子赤而立宣公。宣公死，成公幼，臧宣叔者相也。君死不哭，聚诸大夫而问焉，曰：“昔者叔仲惠伯之事，孰为之？”诸大夫皆杂然曰：“仲氏也，其然乎？”于是遣归父之家，然后哭君，归父使乎晋，还自晋，至柽，闻君薨家遣，墠帷，哭君成踊，反命于介，自是走之齐。鲁人徐伤归父之无后也，于是使婴齐后之也。"}, {"ID": 978, "text": "癸丑，公会晋侯、卫侯、郑伯、曹伯、宋世子成、齐国佐、邾娄人同盟于戚。"}, {"ID": 979, "text": "晋侯执曹伯归之于京师。"}, {"ID": 980, "text": "公至自会。"}, {"ID": 981, "text": "夏，六月，宋公固卒。"}, {"ID": 982, "text": "楚子伐郑。"}, {"ID": 983, "text": "秋，八月庚辰，葬宋共公。"}, {"ID": 984, "text": "宋华元出奔晋。"}, {"ID": 985, "text": "宋华元自晋归于宋。"}, {"ID": 986, "text": "宋杀其大夫山。"}, {"ID": 987, "text": "宋鱼石出奔楚。"}, {"ID": 988, "text": "冬，十有一月，叔孙侨如会晋士燮、齐高无咎、宋华元、卫孙林父、郑公子鳅、邾娄人会吴于锺离。曷为殊会吴？外吴也。曷为外也？《春秋》内其国而外诸夏，内诸夏而外夷狄。王者欲一乎天下，曷为以外内之辞言之？言自近者始也。"}, {"ID": 989, "text": "许迁于叶。"}]}, {"section": 147, "header": "成公●成公十六年", "data": [{"ID": 990, "text": "十有六年春，王正月，雨木冰。雨木冰者何？雨而木冰也。何以书？记异也。"}, {"ID": 991, "text": "夏，四月辛未，滕子卒。"}, {"ID": 992, "text": "郑公子喜帅师侵宋。"}, {"ID": 993, "text": "六月丙寅朔，日有食之。"}, {"ID": 994, "text": "晋侯使栾黡来乞师。"}, {"ID": 995, "text": "甲午晦。晦者何？冥也。何以书？记异也。"}, {"ID": 996, "text": "晋侯及楚子、郑伯战于鄢陵，楚子、郑师败绩。败者称师，楚何以不称师？王痍也。王痍者何？伤乎矢也。然则何以不言师败绩？末言尔。"}, {"ID": 997, "text": "楚杀其大夫公子侧。"}, {"ID": 998, "text": "秋，公会晋侯、齐侯、卫侯、宋华元、邾娄人于沙随。不见公，公至自会。不见公者何？公不见见也。公不见见，大夫执。何以致会？不耻也。曷为不耻？公幼也。"}, {"ID": 999, "text": "公会尹子、晋侯、齐国佐、邾娄人伐郑。"}, {"ID": 1000, "text": "曹伯归自京师。执而归者名，曹伯何以不名？而不言复归于曹何？易也。其易奈何？公子喜时在内也。公子喜时在内，则何以易？公子喜时者仁人也。内平其国而待之，外治诸京师而免之。其言自京师何？言甚易也，舍是无难矣！"}, {"ID": 1001, "text": "九月，晋人执季孙行父，舍之于招丘。执未可言舍之者，此其言舍之何？仁之也，曰在招丘悕矣。执未有言仁之者，此其言仁之何？代公执也，其代公执奈何？前此者晋人来乞师而不与。公会晋侯，将执公，季孙行父曰：“此臣之罪也。”于是执季孙行父。成公将会晋厉公，会不当期，将执公。季孙行父曰：“臣有罪，执其君；子有罪，执其父；此听失之大者也。今此臣之罪也，舍臣之身而执臣之君，吾恐听失之为宗庙羞也。”于是执季孙行父。"}, {"ID": 1002, "text": "冬，十月乙亥，叔孙侨如出奔齐。"}, {"ID": 1003, "text": "十有二月乙丑，季孙行父及晋郤州盟于扈。"}, {"ID": 1004, "text": "公至自会。"}, {"ID": 1005, "text": "乙酉，刺公子偃。"}]}, {"section": 148, "header": "成公●成公十七年", "data": [{"ID": 1006, "text": "十有七年春，卫北宫结率师侵郑。"}, {"ID": 1007, "text": "夏，公会尹子、单子、晋侯、齐侯、宋公、卫侯、曹伯、邾娄人伐郑。六月，乙酉，同盟于柯陵。"}, {"ID": 1008, "text": "秋，公至自会。"}, {"ID": 1009, "text": "齐高无咎出奔莒。"}, {"ID": 1010, "text": "九月辛丑，用郊。用者何？用者不宜用也。九月非所用郊也。然则郊曷用？郊用正月上辛，或曰用然后郊。"}, {"ID": 1011, "text": "晋侯使荀罃来乞师。"}, {"ID": 1012, "text": "冬，公会单子、晋侯、宋公、卫侯、曹伯、齐人、邾娄人伐郑。十有一月，公至自伐郑。"}, {"ID": 1013, "text": "壬申，公孙婴齐卒于狸轸。非此月日也，曷为以此月日卒之？待君命然后卒大夫。曷为待君命然后卒大夫？前此者婴齐走之晋，公会晋侯，将执公。婴齐为公请，公许之反为大夫，归。至于狸轸而卒。无君命不敢卒大夫，公至，曰：“吾固许之反为大夫。”然后卒之。"}, {"ID": 1014, "text": "十有二月丁巳朔，日有食之。"}, {"ID": 1015, "text": "邾娄子貜且卒。"}, {"ID": 1016, "text": "晋杀其大夫郤锜、郤州、郤至。"}, {"ID": 1017, "text": "楚人灭舒庸。"}]}, {"section": 149, "header": "成公●成公十八年", "data": [{"ID": 1018, "text": "十有八年春，王正月，晋杀其大夫胥童。庚申，晋弑其君州蒲。"}, {"ID": 1019, "text": "齐杀其大夫国佐。"}, {"ID": 1020, "text": "公如晋。"}, {"ID": 1021, "text": "夏，楚子、郑伯伐宋。"}, {"ID": 1022, "text": "宋鱼石复入于彭城。"}, {"ID": 1023, "text": "公至自晋。"}, {"ID": 1024, "text": "晋侯使士丐来聘。"}, {"ID": 1025, "text": "秋，杞伯来朝。八月，邾娄子来朝。"}, {"ID": 1026, "text": "筑鹿囿。何以书？讥。何讥尔？有囿矣，又为也。"}, {"ID": 1027, "text": "己丑，公薨于路寝。"}, {"ID": 1028, "text": "冬，楚人、郑人侵宋。"}, {"ID": 1029, "text": "晋侯使士彭来乞师。"}, {"ID": 1030, "text": "十有二月，仲孙蔑会晋侯、宋公、卫侯、邾娄子、齐崔杼同盟于虚朾。"}, {"ID": 1031, "text": "丁未，葬我君成公。"}]}, {"section": 150, "header": "襄公●襄公元年", "data": [{"ID": 1032, "text": "元年春，王正月，公即位。"}, {"ID": 1033, "text": "仲孙蔑会晋栾黡、宋华元、卫甯殖、曹人、莒人、邾娄人、滕人、薛人围宋彭城。宋华元曷为与诸侯围宋彭城？为宋诛也。其为宋诛奈何？鱼石走之楚，楚为之伐宋，取彭城以封鱼石。鱼石之罪奈何？以入是为罪也。楚已取之矣，曷为系之宋？不与诸侯专封也。"}, {"ID": 1034, "text": "夏，晋韩屈帅师伐郑。"}, {"ID": 1035, "text": "仲孙蔑会齐崔杼、曹人、邾娄人、杞人次于合。"}, {"ID": 1036, "text": "秋，楚公子壬夫帅师侵宋。"}, {"ID": 1037, "text": "九月辛酉，天王崩。"}, {"ID": 1038, "text": "邾娄子来朝。"}, {"ID": 1039, "text": "冬，卫侯使公孙剽来聘。"}, {"ID": 1040, "text": "晋侯使荀罃来聘。"}]}, {"section": 151, "header": "襄公●襄公二年", "data": [{"ID": 1041, "text": "二年春，王正月，葬简王。"}, {"ID": 1042, "text": "郑师伐宋。"}, {"ID": 1043, "text": "夏，五月庚寅，夫人姜氏薨。"}, {"ID": 1044, "text": "六月庚辰，郑伯睔卒。"}, {"ID": 1045, "text": "晋师、宋师、卫甯殖侵郑。"}, {"ID": 1046, "text": "秋，七月，仲孙蔑会晋荀罃、宋华元、卫孙林父、曹人、邾娄人于戚。"}, {"ID": 1047, "text": "己丑，葬我小君齐姜。齐姜者何？齐姜与缪姜，则未知其为宣夫人与？成夫人与？"}, {"ID": 1048, "text": "叔孙豹如宋。"}, {"ID": 1049, "text": "冬，仲孙蔑会晋荀罃、齐崔杼、宋华元、卫孙林父、曹人、邾娄人、滕人、薛人、小邾娄人于戚，遂城虎牢。虎牢者何？郑之邑也。其言城之何？取之也。取之则曷为不言取之？为中国讳也。曷为为中国讳？讳伐丧也。曷为不系乎郑？为中国讳也。大夫无遂事，此其言遂何？归恶乎大夫也。"}, {"ID": 1050, "text": "楚杀其大夫公子申。"}]}, {"section": 152, "header": "襄公●襄公三年", "data": [{"ID": 1051, "text": "三年春，楚公子婴齐帅师伐吴。"}, {"ID": 1052, "text": "公如晋。"}, {"ID": 1053, "text": "夏，四月壬戌，公及晋侯盟于长樗。"}, {"ID": 1054, "text": "公至自晋。"}, {"ID": 1055, "text": "六月，公会单子、晋侯、宋公、卫侯、郑伯、莒子、邾娄子、齐世子光；己未，同盟于鸡泽。陈侯使袁侨如会。其言如会何？后会也。"}, {"ID": 1056, "text": "戊寅，叔孙豹及诸侯之大夫及陈袁侨盟。曷为殊及陈袁侨？为其与袁侨盟也。"}, {"ID": 1057, "text": "秋，公至自会。"}, {"ID": 1058, "text": "冬，晋荀罃帅师伐许。"}]}, {"section": 153, "header": "襄公●襄公四年", "data": [{"ID": 1059, "text": "四年春，王三月己酉，陈侯午卒。"}, {"ID": 1060, "text": "夏，叔孙豹如晋。"}, {"ID": 1061, "text": "秋，七月戊子，夫人弋氏薨。"}, {"ID": 1062, "text": "葬陈成公。"}, {"ID": 1063, "text": "八月辛亥，葬我小君定弋。定弋者，襄公之母也。"}, {"ID": 1064, "text": "冬，公如晋。"}, {"ID": 1065, "text": "陈人围顿。"}]}, {"section": 154, "header": "襄公●襄公五年", "data": [{"ID": 1066, "text": "五年春，公至自晋。"}, {"ID": 1067, "text": "夏，郑伯使公子发来聘。"}, {"ID": 1068, "text": "叔孙豹、鄫世子巫如晋。外相如不书，此何以书？为叔孙豹率而与之俱也。叔孙豹则曷为率而与之俱？盖舅出也。莒将灭之，故相与往殆乎晋也。莒将灭之，则曷为相与往殆乎晋？取后乎莒也。其取后乎莒奈何？莒女有为鄫夫人者，盖欲立其出也。"}, {"ID": 1069, "text": "仲孙蔑、卫孙林父会吴于善稻。"}, {"ID": 1070, "text": "秋，大雩。"}, {"ID": 1071, "text": "楚杀其大夫公子壬夫。"}, {"ID": 1072, "text": "公会晋侯、宋公、陈侯、卫侯、郑伯、曹伯、莒子、邾娄子、滕子、薛伯、齐世子光、吴人、鄫人于戚。吴何以称人？吴、鄫人云则不辞。"}, {"ID": 1073, "text": "公至自会。"}, {"ID": 1074, "text": "冬，戍陈。孰戍之？诸侯戍之。曷为不言诸侯戍之？离至不可得而序，故言我也。"}, {"ID": 1075, "text": "楚公子贞帅师伐陈。"}, {"ID": 1076, "text": "公会晋侯、宋公、卫侯、郑伯、曹伯、莒子、邾娄子、滕子、薛伯、齐世子光，救陈。十有二月，公至自救陈。"}, {"ID": 1077, "text": "辛未，季孙行父卒。"}]}, {"section": 155, "header": "襄公●襄公六年", "data": [{"ID": 1078, "text": "六年春，王三月壬午，杞伯姑容卒。"}, {"ID": 1079, "text": "夏，宋华弱来奔。"}, {"ID": 1080, "text": "秋，葬杞桓公。"}, {"ID": 1081, "text": "滕子来朝。"}, {"ID": 1082, "text": "莒人灭鄫。"}, {"ID": 1083, "text": "冬，叔孙豹如邾娄。"}, {"ID": 1084, "text": "季孙宿如晋。"}, {"ID": 1085, "text": "十有二月，齐侯灭莱。曷为不言莱君出奔？国灭，君死之，正也。"}]}, {"section": 156, "header": "襄公●襄公七年", "data": [{"ID": 1086, "text": "七年春，郯子来朝。"}, {"ID": 1087, "text": "夏，四月，三卜郊，不从，乃免牲。"}, {"ID": 1088, "text": "小邾娄子来朝。"}, {"ID": 1089, "text": "城费。"}, {"ID": 1090, "text": "秋，季孙宿如卫。"}, {"ID": 1091, "text": "八月，螽。"}, {"ID": 1092, "text": "冬，十月，卫侯使孙林父来聘。"}, {"ID": 1093, "text": "壬戌，及孙林父盟。"}, {"ID": 1094, "text": "楚公子贞帅师围陈。"}, {"ID": 1095, "text": "十有二月，公会晋侯、宋公、陈侯、卫侯、曹伯、莒子、邾娄子于鄬。郑伯髡原如会，未见诸侯；丙戌，卒于操。操者何？郑之邑也。诸侯卒其封内不地，此何以地？隐之也。何隐尔？弑也。孰弑之？其大夫弑之。曷为不言其大夫弑之？为中国讳也。曷为为中国讳？郑伯将会诸侯于鄬，其大夫谏曰：“中国不足归也，则不若与楚。”郑伯曰：“不可。”其大夫曰：“以中国为义，则伐我丧；以中国为强，则不若楚。”于是弑之。郑伯髡原何以名？伤而反，未至乎舍而卒也。未见诸侯，其言如会何？致其意也。"}, {"ID": 1096, "text": "陈侯逃归。"}]}, {"section": 157, "header": "襄公●襄公八年", "data": [{"ID": 1097, "text": "八年春，王正月，公如晋。"}, {"ID": 1098, "text": "夏，葬郑僖公。贼未讨，何以书葬？为中国讳也。"}, {"ID": 1099, "text": "郑人侵蔡，获蔡公子燮。此侵也，其言获何？侵而言获者，适得之也。"}, {"ID": 1100, "text": "季孙宿会晋侯、郑伯、齐人、宋人、卫人、邾娄人于刑丘。公至自晋。"}, {"ID": 1101, "text": "莒人伐我东鄙。"}, {"ID": 1102, "text": "秋，九月，大雩。"}, {"ID": 1103, "text": "冬，楚公子贞帅师伐郑。"}, {"ID": 1104, "text": "晋侯使士丐来聘。"}]}, {"section": 158, "header": "襄公●襄公九年", "data": [{"ID": 1105, "text": "九年春，宋火。曷为或言灾？或言火？大者曰灾，小者曰火。然则内何以不言火？内不言火者，甚之也。何以书？记灾也。外灾不书，此何以书？为王者之后记灾也。"}, {"ID": 1106, "text": "夏，季孙宿如晋。"}, {"ID": 1107, "text": "五月辛酉，夫人姜氏薨。"}, {"ID": 1108, "text": "秋，八月癸未，葬我小君缪姜。"}, {"ID": 1109, "text": "冬，公会晋侯、宋公、卫侯、曹伯、莒子、邾娄子、滕子、薛伯、杞伯、小邾娄子、齐世子光伐郑。十有二月己亥，同盟于戏。"}, {"ID": 1110, "text": "楚子伐郑。"}]}, {"section": 159, "header": "襄公●襄公十年", "data": [{"ID": 1111, "text": "十年春，公会晋侯、宋公、卫侯、曹伯、莒子、邾娄子、滕子、薛伯、杞伯、小邾娄子、齐世子光会吴于柤。"}, {"ID": 1112, "text": "夏，五月甲午，遂灭逼阳。公至自会。"}, {"ID": 1113, "text": "楚公子贞、郑公孙辄帅师伐宋。"}, {"ID": 1114, "text": "晋师伐秦。"}, {"ID": 1115, "text": "秋，莒人伐我东鄙。公会晋侯、宋公、卫侯、曹伯、莒子、邾娄子、齐世子光、滕子、薛伯、杞伯、小邾娄子伐郑。"}, {"ID": 1116, "text": "冬，盗杀郑公子斐、公子发、公孙辄。戍郑虎牢。孰戍之？诸侯戍之。曷为不言诸侯戍之？离至不可得而序，故言我也。诸侯已取之矣，曷为系之郑？诸侯莫之主有，故反系之郑。"}, {"ID": 1117, "text": "楚公子贞帅师救郑。"}, {"ID": 1118, "text": "公至自伐郑。"}]}, {"section": 160, "header": "襄公●襄公十一年", "data": [{"ID": 1119, "text": "十有一年春，王正月，作三军。三军者何？三卿也。作三军，何以书？讥。何讥尔？古者上卿、下卿，上士、下士。"}, {"ID": 1120, "text": "夏，四月，四卜郊，不从，乃不郊。"}, {"ID": 1121, "text": "郑公孙舍之帅师侵宋。"}, {"ID": 1122, "text": "公会晋侯、宋公、卫侯、曹伯、齐世子光、莒子、邾娄子、滕子、薛伯、杞伯、小邾娄子伐郑。"}, {"ID": 1123, "text": "秋，七月己未，同盟于京城北。"}, {"ID": 1124, "text": "公至自伐郑。"}, {"ID": 1125, "text": "楚子、郑伯伐宋。"}, {"ID": 1126, "text": "公会晋侯、宋公、卫侯、曹伯、齐世子光、莒子、邾娄子、滕子、薛伯、杞伯、小邾娄子伐郑，会于萧鱼。此伐郑也，其言会于萧鱼何？盖郑与会尔。"}, {"ID": 1127, "text": "公至自会。"}, {"ID": 1128, "text": "楚人执郑行人良霄。"}, {"ID": 1129, "text": "冬，秦人伐晋。"}]}, {"section": 161, "header": "襄公●襄公十二年", "data": [{"ID": 1130, "text": "十有二年春，王三月，莒人伐我东鄙，围台。邑不言围，此其言围何？伐而言围者，取邑之辞也；伐而不言围者，非取邑之辞也。"}, {"ID": 1131, "text": "季孙宿帅师救台，遂入运。大夫无遂事，此其言遂何？公不得为政尔。"}, {"ID": 1132, "text": "夏，晋侯使士彭来聘。"}, {"ID": 1133, "text": "秋，九月，吴子乘卒。"}, {"ID": 1134, "text": "冬，楚公子贞帅师侵宋。"}, {"ID": 1135, "text": "公如晋。"}]}, {"section": 162, "header": "襄公●襄公十三年", "data": [{"ID": 1136, "text": "十有三年春，公至自晋。"}, {"ID": 1137, "text": "夏，取诗。诗者何？邾娄之邑也。曷为不系乎邾娄？讳亟也。"}, {"ID": 1138, "text": "秋，九月庚辰，楚子审卒。"}, {"ID": 1139, "text": "冬，城防。"}]}, {"section": 163, "header": "襄公●襄公十四年", "data": [{"ID": 1140, "text": "十有四年春，王正月，季孙宿、叔老会晋士丐、齐人、宋人、卫人、郑公孙囆、曹人、莒人、邾娄人、滕人、薛人、杞人、小邾娄人会吴于向。"}, {"ID": 1141, "text": "二月乙未朔，日有食之。"}, {"ID": 1142, "text": "夏，四月，叔孙豹会晋荀偃、齐人、宋人、卫北宫结、郑公孙囆、曹人、莒人、邾娄人、滕人、薛人、杞人、小邾娄人伐秦。"}, {"ID": 1143, "text": "己未，卫侯衎出奔齐。"}, {"ID": 1144, "text": "莒人侵我东鄙。"}, {"ID": 1145, "text": "秋，楚公子贞帅师伐吴。"}, {"ID": 1146, "text": "冬，季孙宿会晋士丐、宋华阅、卫孙林父、郑公孙囆、莒人、邾娄人于戚。"}]}, {"section": 164, "header": "襄公●襄公十五年", "data": [{"ID": 1147, "text": "十有五年春，宋公使向戌来聘。二月己亥，及向戌盟于刘。"}, {"ID": 1148, "text": "刘夏逆王后于齐。刘夏者何？天子之大夫也。刘者何？邑也。其称刘何？以邑氏也。外逆女不书，此何以书？过我也。"}, {"ID": 1149, "text": "夏，齐侯伐我北鄙，围成。公救成，至遇。其言至遇何？不敢进也。"}, {"ID": 1150, "text": "季孙宿、叔孙豹帅师城成郛。"}, {"ID": 1151, "text": "秋，八月丁巳，日有食之。"}, {"ID": 1152, "text": "邾娄人伐我南鄙。"}, {"ID": 1153, "text": "冬，十有一月癸亥，晋侯周卒。"}]}, {"section": 165, "header": "襄公●襄公十六年", "data": [{"ID": 1154, "text": "十有六年春，王正月，葬晋悼公。"}, {"ID": 1155, "text": "三月，公会晋侯、宋公、卫侯、郑伯、曹伯、莒子、邾娄子、薛伯、杞伯、小邾娄子于湨梁；戊寅，大夫盟。诸侯皆在是，其言大夫盟何？信在大夫也。何言乎信在大夫？遍剌天下之大夫也。曷为遍剌天下之大夫？君若赘旒然。"}, {"ID": 1156, "text": "晋人执莒子、邾娄子以归。"}, {"ID": 1157, "text": "齐侯伐我北鄙。"}, {"ID": 1158, "text": "夏，公至自会。"}, {"ID": 1159, "text": "五月甲子，地震。"}, {"ID": 1160, "text": "叔老会郑伯、晋荀偃、卫甯殖、宋人，伐许。"}, {"ID": 1161, "text": "秋，齐侯伐我北鄙，围成。"}, {"ID": 1162, "text": "大雩。"}, {"ID": 1163, "text": "冬，叔孙豹如晋。"}]}, {"section": 166, "header": "襄公●襄公十七年", "data": [{"ID": 1164, "text": "十有七年春，王二月庚午，邾娄子瞷卒。"}, {"ID": 1165, "text": "宋人伐陈。"}, {"ID": 1166, "text": "夏，卫石买帅师伐曹。"}, {"ID": 1167, "text": "秋，齐侯伐我北鄙，围洮。齐高厚帅师伐我北鄙，围防。"}, {"ID": 1168, "text": "九月，大雩。"}, {"ID": 1169, "text": "宋华臣出奔陈。"}, {"ID": 1170, "text": "冬，邾娄人伐我南鄙。"}]}, {"section": 167, "header": "襄公●襄公十八年", "data": [{"ID": 1171, "text": "十有八年春，白狄来。白狄者何？夷狄之君也。何以不言朝？不能朝也。"}, {"ID": 1172, "text": "夏，晋人执卫行人石买。"}, {"ID": 1173, "text": "秋，齐师伐我北鄙。"}, {"ID": 1174, "text": "冬，十月，公会晋侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子同围齐；曹伯负刍卒于师。"}, {"ID": 1175, "text": "楚公子午帅师伐郑。"}]}, {"section": 168, "header": "襄公●襄公十九年", "data": [{"ID": 1176, "text": "十有九年春，王正月，诸侯盟于祝阿。"}, {"ID": 1177, "text": "晋人执邾娄子。"}, {"ID": 1178, "text": "公至自伐齐。此同围齐也，何以致伐？未围齐也。未围齐则其言围齐何？抑齐也。曷为抑齐？为其亟伐也；或曰为其骄蹇，使其世子处乎诸侯之上也。"}, {"ID": 1179, "text": "取邾娄田，自漷水。其言自漷水何？以漷为竟也。何言乎以漷为竟？漷移也。"}, {"ID": 1180, "text": "季孙宿如晋。"}, {"ID": 1181, "text": "葬曹成公。"}, {"ID": 1182, "text": "夏，卫孙林父帅师伐齐。"}, {"ID": 1183, "text": "秋，七月辛卯，齐侯瑗卒。"}, {"ID": 1184, "text": "晋士丐帅师侵齐，至谷，闻齐侯卒，乃还。还者何？善辞也。何善尔？大其不伐丧也。此受命乎君而伐齐，则何大乎其不伐丧？大夫以君命出，进退在大夫也。"}, {"ID": 1185, "text": "八月丙辰，仲孙蔑卒。"}, {"ID": 1186, "text": "齐杀其大夫高厚。"}, {"ID": 1187, "text": "郑杀其大夫公子喜。"}, {"ID": 1188, "text": "冬，葬齐灵公。"}, {"ID": 1189, "text": "城西郛。"}, {"ID": 1190, "text": "叔孙豹会晋士丐于柯。"}, {"ID": 1191, "text": "城武城。"}]}, {"section": 169, "header": "襄公●襄公二十年", "data": [{"ID": 1192, "text": "二十年春，王正月辛亥，仲孙遬会莒人盟于向。"}, {"ID": 1193, "text": "夏，六月庚申，公会晋侯、齐侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子盟于澶渊。"}, {"ID": 1194, "text": "秋，公至自会。"}, {"ID": 1195, "text": "仲孙遬帅师伐邾娄。"}, {"ID": 1196, "text": "蔡杀其大夫公子燮。"}, {"ID": 1197, "text": "蔡公子履出奔楚。"}, {"ID": 1198, "text": "陈侯之弟光出奔楚。"}, {"ID": 1199, "text": "叔老如齐。"}, {"ID": 1200, "text": "冬，十月丙辰朔，日有食之。"}, {"ID": 1201, "text": "季孙宿如宋。"}]}, {"section": 170, "header": "襄公●襄公二十一年", "data": [{"ID": 1202, "text": "二十有一年春，王正月，公如晋。"}, {"ID": 1203, "text": "邾娄庶其以漆闾丘来奔。邾娄庶其者何？邾娄大夫也。邾娄无大夫，此何以书？重地也。"}, {"ID": 1204, "text": "夏，公至自晋。"}, {"ID": 1205, "text": "秋，晋栾盈出奔楚。"}, {"ID": 1206, "text": "九月庚戌朔，日有食之。"}, {"ID": 1207, "text": "冬，十月庚辰朔，日有食之。"}, {"ID": 1208, "text": "曹伯来朝。"}, {"ID": 1209, "text": "公会晋侯、齐侯、宋公、卫侯、郑伯、曹伯、莒子、邾娄子于商任。"}, {"ID": 1210, "text": "十有一月庚子，孔子生。"}]}, {"section": 171, "header": "襄公●襄公二十二年", "data": [{"ID": 1211, "text": "二十有二年春，王正月，公至自会。"}, {"ID": 1212, "text": "夏，四月。"}, {"ID": 1213, "text": "秋，七月辛酉，叔老卒。"}, {"ID": 1214, "text": "冬，公会晋侯、齐侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子于沙随。公至自会。"}, {"ID": 1215, "text": "楚杀其大夫公子追舒。"}]}, {"section": 172, "header": "襄公●襄公二十三年", "data": [{"ID": 1216, "text": "二十有三年春，王二月癸酉朔，日有食之。"}, {"ID": 1217, "text": "三月己巳，杞伯丐卒。"}, {"ID": 1218, "text": "夏，邾娄鼻我来奔。邾娄鼻我者何？邾娄大夫也。邾娄无大夫，此何以书？以近书也。"}, {"ID": 1219, "text": "葬杞孝公。"}, {"ID": 1220, "text": "陈杀其大夫庆虎及庆寅。"}, {"ID": 1221, "text": "陈侯之弟光自楚归于陈。"}, {"ID": 1222, "text": "晋栾盈复入于晋、入于曲沃。曲沃者何？晋之邑也。其言入于晋、入于曲沃何？栾盈将入晋，晋人不纳，由乎曲沃而入也。"}, {"ID": 1223, "text": "秋，齐侯伐卫，遂伐晋。八月，叔孙豹帅师救晋，次于雍渝。曷为先言救而后言次？先通君命也。"}, {"ID": 1224, "text": "己卯，仲孙遬卒。"}, {"ID": 1225, "text": "冬，十月乙亥，臧孙纥出奔邾娄。"}, {"ID": 1226, "text": "晋人杀栾盈。曷为不言杀其大夫？非其大夫也。"}, {"ID": 1227, "text": "齐侯袭莒。"}]}, {"section": 173, "header": "襄公●襄公二十四年", "data": [{"ID": 1228, "text": "二十有四年春，叔孙豹如晋。仲孙羯帅师侵齐。夏，楚子伐吴。"}, {"ID": 1229, "text": "秋，七月甲子朔，日有食之，既。"}, {"ID": 1230, "text": "齐崔杼帅师伐莒。"}, {"ID": 1231, "text": "大水。"}, {"ID": 1232, "text": "八月癸巳朔，日有食之。"}, {"ID": 1233, "text": "公会晋侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子于陈仪。"}, {"ID": 1234, "text": "冬，楚子、蔡侯、陈侯、许男伐郑。公至自会。"}, {"ID": 1235, "text": "陈咸宜咎出奔楚。"}, {"ID": 1236, "text": "叔孙豹如京师。"}, {"ID": 1237, "text": "大饥。"}]}, {"section": 174, "header": "襄公●襄公二十五年", "data": [{"ID": 1238, "text": "二十有五年春，齐崔杼帅师伐我北鄙。"}, {"ID": 1239, "text": "夏，五月乙亥，齐崔杼弑其君光。"}, {"ID": 1240, "text": "公会晋侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子于陈仪。"}, {"ID": 1241, "text": "六月壬子，郑公孙舍之帅师入陈。"}, {"ID": 1242, "text": "秋，八月己巳，诸侯同盟于重丘，公至自会。"}, {"ID": 1243, "text": "卫侯入于陈仪。陈仪者何？卫之邑也。曷为不言入于卫？谖君以弑也。"}, {"ID": 1244, "text": "楚屈建帅师灭舒鸠。"}, {"ID": 1245, "text": "冬，郑公孙囆帅师伐陈。"}, {"ID": 1246, "text": "十有二月，吴子谒伐楚，门于巢卒。门于巢卒者何？入门乎巢而卒也。入门乎巢而卒者何？入巢之门而卒也。吴子谒，何以名？伤而反，未至乎舍而卒也。"}]}, {"section": 175, "header": "襄公●襄公二十六年", "data": [{"ID": 1247, "text": "二十有六年春，王二月辛卯，卫甯喜弑其君剽。卫孙林父入于戚以叛。甲午，卫侯衎复归于卫。此谖君以弑也，其言复归何？恶剽也。曷为恶剽？剽之立于是未有说也。然则曷为不言剽之立？不言剽之立者，以恶卫侯也。"}, {"ID": 1248, "text": "夏，晋侯使荀吴来聘。"}, {"ID": 1249, "text": "公会晋人、郑良霄、宋人、曹人于澶渊。"}, {"ID": 1250, "text": "秋，宋公弑其世子痤。"}, {"ID": 1251, "text": "晋人执卫甯喜。此执有罪，何以不得为伯讨？不以其罪执之也。"}, {"ID": 1252, "text": "八月壬午，许男甯卒于楚。"}, {"ID": 1253, "text": "冬，楚子、蔡侯、陈侯伐郑。"}, {"ID": 1254, "text": "葬许灵公。"}]}, {"section": 176, "header": "襄公●襄公二十七年", "data": [{"ID": 1255, "text": "二十有七年春，齐侯使庆封来聘。"}, {"ID": 1256, "text": "夏，叔孙豹会晋赵武、楚屈建、蔡公孙归生、卫石恶、陈孔瑗、郑良霄、许人、曹人于宋。"}, {"ID": 1257, "text": "卫杀其大夫甯喜，卫侯之弟鱄出奔晋。卫杀其大夫甯喜，则卫侯之弟鱄曷为出奔晋？为杀甯喜出奔也。曷为为杀甯喜出奔？卫甯殖与孙林父逐卫侯而立公孙剽，甯殖病将死，谓喜曰：“黜公者，非吾意也，孙氏为之。我即死，女能固纳公乎？”喜曰：“诺。”甯殖死，喜立为大夫，使人谓献公曰：“黜公者，非甯氏也，孙氏为之。吾欲纳公，何如？”献公曰：“子茍欲纳我，吾请与子盟。”喜曰：“无所用盟，请使公子鱄约之。”献公谓公子鱄曰：“甯氏将纳我，吾欲与之盟。其言曰：‘无所用盟，请使公子鱄约之。’子固为我与之约矣。”公子鱄辞曰：“夫负羁絷，执鈇锧，从君东西南北，则是臣仆庶孽之事也。若夫约言为信，则非臣仆庶孽之所敢与也。”献公怒曰：“黜我者，非甯氏与孙氏，凡在尔。”公子鱄不得已而与之约。已约，归至，杀甯喜。公子鱄挈其妻子而去之，将济于河，携其妻子而与之盟，曰：“茍有履卫地、食卫粟者，昧雉彼视。”"}, {"ID": 1258, "text": "秋，七月辛巳，豹及诸侯之大夫盟于宋。曷为再言豹？殆诸侯也。曷为殆诸侯？为卫石恶在是也，曰恶人之徒在是矣。"}, {"ID": 1259, "text": "冬，十有二月乙亥朔，日有食之。"}]}, {"section": 177, "header": "襄公●襄公二十八年", "data": [{"ID": 1260, "text": "二十有八年春，无冰。"}, {"ID": 1261, "text": "夏，卫石恶出奔晋。"}, {"ID": 1262, "text": "邾娄子来朝。"}, {"ID": 1263, "text": "秋，八月，大雩。"}, {"ID": 1264, "text": "仲孙羯如晋。"}, {"ID": 1265, "text": "冬，齐庆封来奔。"}, {"ID": 1266, "text": "十有一月，公如楚。"}, {"ID": 1267, "text": "十有二月甲寅，天王崩。"}, {"ID": 1268, "text": "乙未，楚子昭卒。"}]}, {"section": 178, "header": "襄公●襄公二十九年", "data": [{"ID": 1269, "text": "二十有九年春，王正月，公在楚。何言乎公在楚？正月以存君也。"}, {"ID": 1270, "text": "夏，五月，公至自楚。"}, {"ID": 1271, "text": "庚午，卫侯衎卒。"}, {"ID": 1272, "text": "阍弑吴子馀祭。阍者何？门人也，刑人也。刑人则曷为谓之阍？刑人非其人也。君子不近刑人，近刑人则轻死之道也。"}, {"ID": 1273, "text": "仲孙羯会晋荀盈、齐高止、宋华定、卫世叔齐、郑公孙段、曹人、莒人、邾娄人、滕人、薛人、小邾娄人城杞。"}, {"ID": 1274, "text": "晋侯使士鞅来聘。"}, {"ID": 1275, "text": "杞子来盟。"}, {"ID": 1276, "text": "吴子使札来聘。吴无君、无大夫，此何以有君、有大夫？贤季子也。何贤乎季子？让国也。其让国奈何？谒也、馀祭也、夷昧也与季子同母者四，季子弱而才，兄弟皆爱之，同欲立之以为君，谒曰：“今若是迮而与季子国，季子犹不受也，请无与子而与弟，弟兄迭为君，而致国乎季子。”皆曰：“诺。”故诸为君者，皆轻死为勇，饮食必祝，曰：“天茍有吴国，尚速有悔于予身。”故谒也死，馀祭也立。馀祭也死，夷昧也立。夷昧也死，则国宜之季子者也。季子使而亡焉。僚者长庶也，即之，季子使而反，至，而君之尔。阖庐曰：“先君之所以不与子国而与弟者，凡为季子故也。将从先君之命与，则国宜之季子者也；如不从先君之命与，则我宜立者也，僚恶得为君乎？”于是使专诸剌僚，而致国乎季子。季子不受，曰：“尔弑吾君，吾受尔国，是吾与尔为篡也。尔杀吾兄，吾又杀尔，是父子兄弟相杀，终身无已也。”去之延陵，终身不入吴国。故君子以其不受为义，以其不杀为仁。贤季子则吴何以有君、有大夫？以季子为臣，则宜有君者也。札者何？吴季子之名也。《春秋》贤者不名，此何以名？许夷狄者不壹而足也。季子者所贤也，曷为不足乎季子？许人臣者必使臣，许人子者必使子也。"}, {"ID": 1277, "text": "秋，九月，葬卫献公。"}, {"ID": 1278, "text": "齐高止出奔北燕。"}, {"ID": 1279, "text": "冬，仲孙羯如晋。"}]}, {"section": 179, "header": "襄公●襄公三十年", "data": [{"ID": 1280, "text": "三十年春，王正月，楚子使薳颇来聘。"}, {"ID": 1281, "text": "夏，四月，蔡世子般弑其君固。"}, {"ID": 1282, "text": "五月甲午，宋灾，伯姬卒。"}, {"ID": 1283, "text": "天王杀其弟年夫。"}, {"ID": 1284, "text": "王子瑕奔晋。"}, {"ID": 1285, "text": "秋，七月，叔弓如宋，葬宋共姬。外夫人不书葬，此何以书？隐之也。何隐尔？宋灾，伯姬卒焉。其称谥何？贤也。何贤尔？宋灾，伯姬存焉，有司复曰：“火至矣，请出。”伯姬曰：“不可。吾闻之也：妇人夜出，不见傅母不下堂。傅至矣，母未至也。”逮乎火而死。"}, {"ID": 1286, "text": "郑良霄出奔许，自许入于郑，郑人杀良霄。"}, {"ID": 1287, "text": "冬，十月，葬蔡景公。贼未讨，何以书葬？君子辞也。"}, {"ID": 1288, "text": "晋人、齐人、宋人、卫人、郑人、曹人、莒人、邾娄人、滕人、薛人、杞人、小邾娄人会于澶渊，宋灾故。宋灾故者何？诸侯会于澶渊，凡为宋灾故也。会未有言其所为者，此言所为何？录伯姬也。诸侯相聚，而更宋之所丧，曰：“死者不可复生，尔财复矣！”此大事也，曷为使微者？卿也。卿则其称人何？贬。曷为贬？卿不得忧诸侯也。"}]}, {"section": 180, "header": "襄公●襄公三十一年", "data": [{"ID": 1289, "text": "三十有一年春，王正月。"}, {"ID": 1290, "text": "夏，六月辛巳，公薨于楚宫。"}, {"ID": 1291, "text": "秋，九月癸巳，子野卒。己亥，仲孙羯卒。"}, {"ID": 1292, "text": "冬，十月，滕子来会葬。癸酉，葬我君襄公。"}, {"ID": 1293, "text": "十有一月，莒人弑其君密州。"}]}, {"section": 181, "header": "昭公●昭公元年", "data": [{"ID": 1294, "text": "元年春，王正月，公即位。"}, {"ID": 1295, "text": "叔孙豹会晋赵武、楚公子围、齐国酌、宋向戌、卫石恶、陈公子招、蔡公孙归生、郑轩虎、许人、曹人于漷。此陈侯之弟招也，何以不称弟？贬。曷为贬？为杀世子偃师贬，曰陈侯之弟招杀陈世子偃师。大夫相杀称人，此其称名氏以杀何？言将自是弑君也。今将尔，词曷为与亲弑者同？君亲无将，将而必诛焉。然则曷为不于其弑焉贬？以亲者弑，然后其罪恶甚，《春秋》不待贬绝而罪恶见者，不贬绝以见罪恶也。贬绝然然罪恶见者，贬绝以见罪恶也。今招之罪已重矣，曷为复贬乎此？著招之有罪也。何著乎招之有罪？言楚之托乎讨招以灭陈也。"}, {"ID": 1296, "text": "三月，取运。运者何？内之邑也。其言取之何？不听也。"}, {"ID": 1297, "text": "夏，秦伯之弟针出奔晋。秦无大夫，此何以书？仕诸晋也。曷为仕诸晋？有千乘之国，而不能容其母弟，故君子谓之出奔也。"}, {"ID": 1298, "text": "六月丁巳，邾娄子华卒。"}, {"ID": 1299, "text": "晋荀吴帅师败狄于大原。此大卤也，曷为谓之大原？地物从中国，邑人名从主人。原者何？上平曰原，下平曰隰。"}, {"ID": 1300, "text": "秋，莒去疾自齐入于莒。莒展出奔吴。叔弓帅师疆运田。疆运田者何？与莒为竟也。与莒为竟，则曷为帅师而往？畏莒也。"}, {"ID": 1301, "text": "葬邾娄悼公。"}, {"ID": 1302, "text": "冬，十有一月己酉，楚子卷卒。"}, {"ID": 1303, "text": "楚公子比出奔晋。"}]}, {"section": 182, "header": "昭公●昭公二年", "data": [{"ID": 1304, "text": "二年春，晋侯使韩起来聘。"}, {"ID": 1305, "text": "夏，叔弓如晋。"}, {"ID": 1306, "text": "秋，郑杀其大夫公孙黑。"}, {"ID": 1307, "text": "冬，公如晋，至河乃复。其言至河乃复何？不敢进也。"}, {"ID": 1308, "text": "季孙宿如晋。"}]}, {"section": 183, "header": "昭公●昭公三年", "data": [{"ID": 1309, "text": "三年春，王正月丁未，滕子泉卒。"}, {"ID": 1310, "text": "夏，叔弓如滕。"}, {"ID": 1311, "text": "五月，葬滕成公。"}, {"ID": 1312, "text": "秋，小邾娄子来朝。"}, {"ID": 1313, "text": "八月，大雩。"}, {"ID": 1314, "text": "冬，大雨雹。"}, {"ID": 1315, "text": "北燕伯款出奔齐。"}]}, {"section": 184, "header": "昭公●昭公四年", "data": [{"ID": 1316, "text": "四年春，王正月，大雨雪。"}, {"ID": 1317, "text": "夏，楚子、蔡侯、陈侯、郑伯、许男、徐子、滕子、顿子、胡子、沈子、小邾娄子、宋世子佐、淮夷会于申。"}, {"ID": 1318, "text": "楚人执徐子。"}, {"ID": 1319, "text": "秋，七月，楚子、蔡侯、陈侯、许男、顿子、胡子、沈子、淮夷伐吴，执齐庆封，杀之。此伐吴也，其言执齐庆封何？为齐诛也。其为齐诛奈何？庆封走之吴，吴封之于防。然则曷为不言伐防？不与诸侯专封也。庆封之罪何？胁齐君而乱齐国也。遂灭厉。"}, {"ID": 1320, "text": "九月，取鄫。"}, {"ID": 1321, "text": "其言取之何？灭之也。灭之则其言取之何？内大恶，讳也。"}, {"ID": 1322, "text": "冬，十有二月乙卯，叔孙豹卒。"}]}, {"section": 185, "header": "昭公●昭公五年", "data": [{"ID": 1323, "text": "五年春，王正月，舍中军。舍中军者何？复古也。然则曷为不言三卿？五亦有中，三亦有中。"}, {"ID": 1324, "text": "楚杀其大夫屈申。"}, {"ID": 1325, "text": "公如晋。"}, {"ID": 1326, "text": "夏，莒牟夷以牟娄及防兹来奔。莒牟夷者何？莒大夫也。莒无大夫，此何以书？重地也。其言及防兹来奔何？不以私邑累公邑也。"}, {"ID": 1327, "text": "秋，七月，公至自晋。"}, {"ID": 1328, "text": "戊辰，叔弓帅师败莒师于濆泉。濆泉者何？直泉也。直泉者何？涌泉也。"}, {"ID": 1329, "text": "秦伯卒。何以不名？秦者夷也，匿嫡之名也。其名何？嫡得之也。"}, {"ID": 1330, "text": "冬，楚子、蔡侯、陈侯、许男、顿子、沈子、徐人、越人伐吴。"}]}, {"section": 186, "header": "昭公●昭公六年", "data": [{"ID": 1331, "text": "六年春，王正月，杞伯益姑卒。"}, {"ID": 1332, "text": "葬秦景公。"}, {"ID": 1333, "text": "夏，季孙宿如晋。"}, {"ID": 1334, "text": "葬杞文公。"}, {"ID": 1335, "text": "宋华合比出奔卫。"}, {"ID": 1336, "text": "秋，九月，大雩。"}, {"ID": 1337, "text": "楚薳颇帅师伐吴。"}, {"ID": 1338, "text": "冬，叔弓如楚。"}, {"ID": 1339, "text": "齐侯伐北燕。"}]}, {"section": 187, "header": "昭公●昭公七年", "data": [{"ID": 1340, "text": "七年春，王正月，暨齐平。"}, {"ID": 1341, "text": "三月，公如楚。"}, {"ID": 1342, "text": "叔孙舍如齐莅盟。"}, {"ID": 1343, "text": "夏，四月甲辰朔，日有食之。"}, {"ID": 1344, "text": "秋，八月戊辰，卫侯恶卒。"}, {"ID": 1345, "text": "九月，公至自楚。"}, {"ID": 1346, "text": "冬，十有一月癸未，季孙宿卒。"}, {"ID": 1347, "text": "十有二月癸亥，葬卫襄公。"}]}, {"section": 188, "header": "昭公●昭公八年", "data": [{"ID": 1348, "text": "八年春，陈侯之弟招杀陈世子偃师。"}, {"ID": 1349, "text": "夏，四月辛丑，陈侯溺卒。"}, {"ID": 1350, "text": "叔弓如晋。"}, {"ID": 1351, "text": "楚人执陈行人于徵师杀之。"}, {"ID": 1352, "text": "陈公子留出奔郑。"}, {"ID": 1353, "text": "秋，搜于红。搜者何？简车徒也。何以书？盖以罕书也。"}, {"ID": 1354, "text": "陈人杀其大夫公子过。"}, {"ID": 1355, "text": "大雩。"}, {"ID": 1356, "text": "冬，十月壬午，楚师灭陈，执陈公子招，放之于越，杀陈孔瑗。"}, {"ID": 1357, "text": "葬陈哀公。"}]}, {"section": 189, "header": "昭公●昭公九年", "data": [{"ID": 1358, "text": "九年春，叔弓会楚子于陈。"}, {"ID": 1359, "text": "许迁于夷。"}, {"ID": 1360, "text": "夏，四月，陈火。陈已灭矣，其言陈火何？存陈也，曰存陈悕矣！曷为存陈？灭人之国，执人之罪人，杀人之贼，葬人之君，若是则陈存悕矣！"}, {"ID": 1361, "text": "秋，仲孙貜如齐。"}, {"ID": 1362, "text": "冬，筑郎囿。"}]}, {"section": 190, "header": "昭公●昭公十年", "data": [{"ID": 1363, "text": "十年春，王正月。"}, {"ID": 1364, "text": "夏，晋栾施来奔。"}, {"ID": 1365, "text": "秋，七月，季孙隐如、叔弓、仲孙貜帅师伐莒。"}, {"ID": 1366, "text": "戊子，晋侯彪卒。"}, {"ID": 1367, "text": "九月，叔孙舍如晋。"}, {"ID": 1368, "text": "葬晋平公。"}, {"ID": 1369, "text": "十有二月甲子，宋公戍卒。"}]}, {"section": 191, "header": "昭公●昭公十一年", "data": [{"ID": 1370, "text": "十有一年春，王正月，叔弓如宋。"}, {"ID": 1371, "text": "葬宋平公。"}, {"ID": 1372, "text": "夏，四月丁巳，楚子虔诱蔡侯般，杀之于申。楚子虔何以名？绝也。曷为绝之？为其诱封也。此讨贼也，虽诱之则曷为绝之？怀恶而讨不义，君子不予也。"}, {"ID": 1373, "text": "楚公子弃疾帅师围蔡。"}, {"ID": 1374, "text": "五月甲申，夫人归氏薨。"}, {"ID": 1375, "text": "大搜于比蒲。大搜者何？简车徒也。何以书？盖以罕书也。"}, {"ID": 1376, "text": "仲孙貜会邾娄子，盟于侵羊。"}, {"ID": 1377, "text": "秋，季孙隐如会晋韩起、齐国酌、宋华亥、卫北宫佗、郑轩虎、曹人、杞人于屈银。"}, {"ID": 1378, "text": "九月，己亥，葬我小君齐归。齐归者何？昭公之母也。"}, {"ID": 1379, "text": "冬，十有一月丁酉，楚师灭蔡，执蔡世子有以归，用之。此未逾年之君也，其称世子何？不君灵公，不成其子也。不君灵公，则曷为不成其子？诛君之子不立，非怒也，无继也。恶乎用之？用之防也。其用之防奈何？盖以筑防也。"}]}, {"section": 192, "header": "昭公●昭公十二年", "data": [{"ID": 1380, "text": "十有二年春，齐高偃师师纳北燕伯于阳。伯于阳者何？公子阳生也。子曰：“我乃知之矣。”在侧者曰：“子茍知之，何以不革？”曰：“如尔所不知何？《春秋》之信史也，其序则齐桓、晋文，其会则主会者为之也，其词则丘有罪焉耳！”"}, {"ID": 1381, "text": "三月壬申，郑伯嘉卒。"}, {"ID": 1382, "text": "夏，宋公使华定来聘。"}, {"ID": 1383, "text": "公如晋，至河乃复。"}, {"ID": 1384, "text": "五月，葬郑简公。"}, {"ID": 1385, "text": "楚杀其大夫成然。"}, {"ID": 1386, "text": "秋，七月。"}, {"ID": 1387, "text": "冬，十月，公子整出奔齐。"}, {"ID": 1388, "text": "楚子伐徐。"}, {"ID": 1389, "text": "晋伐鲜虞。"}]}, {"section": 193, "header": "昭公●昭公十三年", "data": [{"ID": 1390, "text": "十有三年春，叔弓帅师围费。"}, {"ID": 1391, "text": "夏，四月，楚公子比自晋归于楚，弑其君虔于乾溪。此弑其君，其言归何？归无恶于弑立也。归无恶于弑立者何？灵王为无道，作乾溪之台，三年不成，楚公子弃疾胁比而立之。然后令于乾溪之役曰：“比已立矣，后归者不得复其田里。”众罢而去之，灵王经而死。楚公子弃疾弑公子比，比已立矣，其称公子何？其意不当也。其意不当，则曷为加弑焉尔？比之义宜乎效死不立。大夫相杀称人，此其称名氏以弑何？言将自是为君也。"}, {"ID": 1392, "text": "秋，公会刘子、晋侯、齐侯、宋公、卫侯、郑伯、曹伯、莒子、邾娄子、滕子、薛伯、杞伯、小邾娄子于平丘。八月甲戌，同盟于平丘；公不与盟，晋人执季孙隐如以归。公至自会。公不与盟者何？公不见与盟也。公不见与盟，大夫执，何以致会？不耻也。曷为不耻？诸侯遂乱，反陈、蔡，君子不耻不与焉！"}, {"ID": 1393, "text": "蔡侯庐归于蔡。陈侯吴归于陈。此皆灭国也，其言归何？不与诸侯专封也。"}, {"ID": 1394, "text": "冬，十月，葬蔡灵公。"}, {"ID": 1395, "text": "公如晋，至河乃复。"}, {"ID": 1396, "text": "吴灭州来。"}]}, {"section": 194, "header": "昭公●昭公十四年", "data": [{"ID": 1397, "text": "十有四年春，隐如至自晋。"}, {"ID": 1398, "text": "三月，曹伯滕卒。"}, {"ID": 1399, "text": "夏，四月。"}, {"ID": 1400, "text": "秋，葬曹武公。"}, {"ID": 1401, "text": "八月，莒子去疾卒。"}, {"ID": 1402, "text": "冬，莒杀其公子意恢。"}]}, {"section": 195, "header": "昭公●昭公十五年", "data": [{"ID": 1403, "text": "十有五年春，王正月，吴子夷昧卒。"}, {"ID": 1404, "text": "二月癸酉，有事于武宫。"}, {"ID": 1405, "text": "龠入，叔弓卒，去乐卒事。其言去乐卒事何？礼也。君有事于庙，闻大夫之丧，去乐，卒事。大夫闻君之丧，摄主而往。大夫闻大夫之丧，尸事毕而往。"}, {"ID": 1406, "text": "夏，蔡昭吴奔郑。"}, {"ID": 1407, "text": "六月丁巳朔，日有食之。"}, {"ID": 1408, "text": "秋，晋荀吴帅师伐鲜虞。"}, {"ID": 1409, "text": "冬，公如晋。"}]}, {"section": 196, "header": "昭公●昭公十六年", "data": [{"ID": 1410, "text": "十有六年春，齐侯伐徐。"}, {"ID": 1411, "text": "楚子诱戎曼子，杀之。楚子何以不名？夷狄相诱，君子不疾也。曷为不疾？若不疾，乃疾之也。"}, {"ID": 1412, "text": "夏，公至自晋。"}, {"ID": 1413, "text": "秋，八月己亥，晋侯夷卒。"}, {"ID": 1414, "text": "九月，大雩。"}, {"ID": 1415, "text": "季孙隐如如晋。"}, {"ID": 1416, "text": "冬，十月，葬晋昭公。"}]}, {"section": 197, "header": "昭公●昭公十七年", "data": [{"ID": 1417, "text": "十有七年春，小邾娄子来朝。"}, {"ID": 1418, "text": "夏，六月甲戌朔，日有食之。"}, {"ID": 1419, "text": "秋，郯子来朝。"}, {"ID": 1420, "text": "八月，晋荀吴帅师灭贲浑戎。"}, {"ID": 1421, "text": "冬，有星孛于大辰。孛者何？彗星也。其言于大辰何？在大辰也。大辰者何？大火也。大火为大辰，伐为大辰，北辰亦为大辰。何以书？记异也。"}, {"ID": 1422, "text": "楚人及吴战于长岸。诈战不言战，此其言战何？敌也。"}]}, {"section": 198, "header": "昭公●昭公十八年", "data": [{"ID": 1423, "text": "十有八年春，王三月，曹伯须卒。"}, {"ID": 1424, "text": "夏，五月，壬午，宋、卫、陈、郑灾。何以书？记异也。何异尔？异其同日而俱灾也。外异不书，此何以书？为天下记异也。"}, {"ID": 1425, "text": "六月，邾娄人入鄅。"}, {"ID": 1426, "text": "秋，葬曹平公。"}, {"ID": 1427, "text": "冬，许迁于白羽。"}]}, {"section": 199, "header": "昭公●昭公十九年", "data": [{"ID": 1428, "text": "十有九年春，宋公伐邾娄。"}, {"ID": 1429, "text": "夏，五月戊辰，许世子止弑其君买。"}, {"ID": 1430, "text": "己卯，地震。"}, {"ID": 1431, "text": "秋，齐高发帅师伐莒。"}, {"ID": 1432, "text": "冬，葬许悼公。贼未讨，何以书葬？不成于弑也。曷为不成于弑？止进药而药杀也。止进药而药杀，则曷为加弑焉尔？讥子道之不尽也。其讥子道之不尽奈何？曰：乐正子春之视疾也。复加一饭则脱然愈，复损一饭则脱然愈；复加一衣则脱然愈，复损一衣则脱然愈。止进药而药杀，是以君子加弑焉尔，曰“许世子止弑其君买”，是君子之听止也；“葬许悼公”，是君子之赦止也。赦止者，免止之罪辞也。"}]}, {"section": 200, "header": "昭公●昭公二十年", "data": [{"ID": 1433, "text": "二十年春，王正月。"}, {"ID": 1434, "text": "夏，曹公孙会自鄸出奔宋。奔未有言自者，此其言自何？畔也。畔则曷为不言其畔？为公子喜时之后讳也。《春秋》为贤者讳。何贤乎公子喜时？让国也。其让国奈何？曹伯庐卒于师，则未知公子喜时从与？公子负刍从与？或为主于国？或为主于师？公子喜时见公子负刍之当主也，逡巡而退。贤公子喜时，则曷为为会讳？君子之善善也长，恶恶也短，恶恶止其身，善善及子孙。贤者子孙，故君子为之讳也。"}, {"ID": 1435, "text": "秋，盗杀卫侯之兄辄。母兄称兄，兄何以不立？有疾也。何疾尔？恶疾也。"}, {"ID": 1436, "text": "冬，十月，宋华亥、向甯、华定出奔陈。"}, {"ID": 1437, "text": "十有一月辛卯，蔡侯庐卒。"}]}, {"section": 201, "header": "昭公●昭公二十一年", "data": [{"ID": 1438, "text": "二十有一年春，王三月，葬蔡平公。"}, {"ID": 1439, "text": "夏，晋侯使士鞅来聘。"}, {"ID": 1440, "text": "宋华亥、向甯、华定自陈入于宋南里以畔。宋南里者何？若曰：因诸者然。"}, {"ID": 1441, "text": "秋，七月壬午朔，日有食之。"}, {"ID": 1442, "text": "八月乙亥，叔痤卒。"}, {"ID": 1443, "text": "冬，蔡侯朱出奔楚。"}, {"ID": 1444, "text": "公如晋，至河乃复。"}]}, {"section": 202, "header": "昭公●昭公二十二年", "data": [{"ID": 1445, "text": "二十有二年春，齐侯伐莒。"}, {"ID": 1446, "text": "宋华亥、向甯、华定自宋南里出奔楚。"}, {"ID": 1447, "text": "大搜于昌奸。"}, {"ID": 1448, "text": "夏，四月乙丑，天王崩。"}, {"ID": 1449, "text": "六月，叔鞅如京师。"}, {"ID": 1450, "text": "葬景王。"}, {"ID": 1451, "text": "王室乱。何言乎王室乱？言不及外也。"}, {"ID": 1452, "text": "刘子、单子以王猛居于皇。其称王猛何？当国也。"}, {"ID": 1453, "text": "秋，刘子、单子以王猛入于王城。王城者何？西周也。其言入何？篡辞也。"}, {"ID": 1454, "text": "冬，十月，王子猛卒。此未逾年之君也，其称王子猛卒何？不与当也。不与当者，不与当父死子继、兄死弟及之辞也。"}, {"ID": 1455, "text": "十有二月癸酉朔，日有食之。"}]}, {"section": 203, "header": "昭公●昭公二十三年", "data": [{"ID": 1456, "text": "二十有三年春，王正月，叔孙舍如晋。"}, {"ID": 1457, "text": "癸丑，叔鞅卒。"}, {"ID": 1458, "text": "晋人执我行人叔孙舍。"}, {"ID": 1459, "text": "晋人围郊。郊者何？天子之邑也。曷为不系于周？不与伐天子也。"}, {"ID": 1460, "text": "夏，六月，蔡侯东国卒于楚。"}, {"ID": 1461, "text": "秋，七月，莒子庚舆来奔。"}, {"ID": 1462, "text": "戊辰，吴败顿、胡、沈、蔡、陈、许之师于鸡父。胡子髡、沈子楹灭，获陈夏啮。此偏战也，曷为以诈战之辞言之？不与夷狄之主中国也。然则曷为不使中国主之？中国亦新夷狄也。其言灭获何？别君臣也，君死于位曰灭，生得曰获，大夫生死皆曰获。不与夷狄之主中国，则其言获陈夏啮何？吴少进也。"}, {"ID": 1463, "text": "天王居于狄泉。此未三年，其称天王何？著有天子也。"}, {"ID": 1464, "text": "尹氏立王子朝。"}, {"ID": 1465, "text": "八月乙未，地震。"}, {"ID": 1466, "text": "冬，公如晋，至河，公有疾，乃复。何言乎公有疾乃复？杀耻也。"}]}, {"section": 204, "header": "昭公●昭公二十四年", "data": [{"ID": 1467, "text": "二十有四年春，王二月丙戌，仲孙貜卒。"}, {"ID": 1468, "text": "叔孙舍至自晋。"}, {"ID": 1469, "text": "夏，五月乙未朔，日有食之。"}, {"ID": 1470, "text": "秋，八月，大雩。"}, {"ID": 1471, "text": "丁酉，杞伯郁厘卒。"}, {"ID": 1472, "text": "冬，吴灭巢。"}, {"ID": 1473, "text": "葬杞平公。"}]}, {"section": 205, "header": "昭公●昭公二十五年", "data": [{"ID": 1474, "text": "二十有五年春，叔孙舍如宋。"}, {"ID": 1475, "text": "夏，叔倪会晋赵鞅、宋乐世心、卫北宫喜、郑游吉、曹人、邾娄人、滕人、薛人、小邾娄人于黄父。"}, {"ID": 1476, "text": "有鹳鹆来巢。何以书？记异也。何异尔？非中国之禽也，宜穴又巢也。"}, {"ID": 1477, "text": "秋，七月上辛，大雩。季辛，又雩。又雩者何？又雩者非雩也，聚众以逐季氏也。"}, {"ID": 1478, "text": "九月己亥，公孙于齐，次于杨州。"}, {"ID": 1479, "text": "齐侯唁公于野井。唁公者何？昭公将弑季氏，告子家驹曰：“季氏为无道，僭于公室久矣，吾欲弑之，何如？”子家驹曰：“诸侯僭于天子，大夫僭于诸侯久矣！”昭公曰：“吾何僭矣哉？”子家驹曰：“设两观，乘大路，朱干，玉戚，以舞《大夏》，八佾以舞《大武》，此皆天子之礼也。且夫牛马维娄，委己者也，而柔焉。季氏得民众久矣，君无多辱焉！”昭公不从其言，终弑之而败焉。走之齐，齐侯唁公于野井，曰：“奈何君去鲁国之社稷？”昭公曰：“丧人不佞，失守鲁国之社稷，执事以羞。”再拜颡，庆子家驹曰：“庆子免君于大难矣。”子家驹曰：“臣不佞，陷君于大难，君不忍加之以鈇锧，赐之以死。”再拜颡。高子执箪食与四脡脯，国子执壶浆，曰：“吾寡君闻君在外，餕饔未就，敢致糗于从者。”昭公曰：“君不忘吾先君，延及丧人，锡之以大礼。”再拜稽首，以衽受。高子曰：“有夫不祥，君无所辱大礼。”昭公盖祭而不尝。景公曰：“寡人有不腆先君之服，未之敢服；有不腆先君之器，未之敢用，敢以请。”昭公曰：“丧人不佞，失守鲁国之社稷，执事以羞，敢辱大礼？敢辞。”景公曰：“寡人有不腆先君之服，未之敢服；有不腆先君之器，未之敢用，敢固以请。”昭公曰：“以吾宗庙之在鲁地，有先君之服，未之能以服；有先君之器，未之能以出，敢固辞。”景公曰：“寡人有不腆先君之服，未之敢服；有不腆先君之器，未之敢用，请以飨乎从者。”昭公曰：“丧人其何称？”景公曰：“孰君而无称？”昭公于是噭然而哭，诸大夫皆哭。既哭以人为灾，以幦为席，以鞍为●，以遇礼相见。孔子曰：“其礼与！其辞足观矣！”"}, {"ID": 1480, "text": "冬，十月戊辰，叔孙舍卒。"}, {"ID": 1481, "text": "十有一月己亥，宋公佐卒于曲棘。曲棘者何？宋之邑也。诸侯卒其封内不地，此何以地？忧内也。"}, {"ID": 1482, "text": "十有二月，齐侯取运。外取邑不书？此何以书？为公取之也。"}]}, {"section": 206, "header": "昭公●昭公二十六年", "data": [{"ID": 1483, "text": "二十有六年春，王正月，葬宋元公。"}, {"ID": 1484, "text": "三月，公至自齐，居于运。"}, {"ID": 1485, "text": "夏，公围成。"}, {"ID": 1486, "text": "秋，公会齐侯、莒子、邾娄子，杞伯盟于剸陵。公至自会，居于运。"}, {"ID": 1487, "text": "九月庚申，楚子居卒。"}, {"ID": 1488, "text": "冬，十月，天王入于成周。成周者何？东周也。其言入何？不嫌也。"}, {"ID": 1489, "text": "尹氏、召伯、毛伯以王子朝奔楚。"}]}, {"section": 207, "header": "昭公●昭公二十七年", "data": [{"ID": 1490, "text": "二十有七年春，公如齐。公至自齐，居于运。"}, {"ID": 1491, "text": "夏，四月，吴弑其君僚。"}, {"ID": 1492, "text": "楚杀其大夫郤宛。"}, {"ID": 1493, "text": "秋，晋士鞅、宋乐祁犁、卫北宫喜、曹人、邾娄人、滕人会于扈。"}, {"ID": 1494, "text": "冬，十月，曹伯午卒。"}, {"ID": 1495, "text": "邾娄快来奔。邾娄快者何？邾娄之大夫也。邾娄无大夫，此何以书？以近书也。"}, {"ID": 1496, "text": "公如齐，公至自齐，居于运。"}]}, {"section": 208, "header": "昭公●昭公二十八年", "data": [{"ID": 1497, "text": "二十有八年春，王三月，葬曹悼公。"}, {"ID": 1498, "text": "公如晋，次于乾侯。"}, {"ID": 1499, "text": "夏，四月丙戌，郑伯甯卒。六月，葬郑定公。"}, {"ID": 1500, "text": "秋，七月癸巳，滕子甯卒。"}, {"ID": 1501, "text": "冬，葬滕悼公。"}]}, {"section": 209, "header": "昭公●昭公二十九年", "data": [{"ID": 1502, "text": "二十有九年春，公至自乾侯，居于运。"}, {"ID": 1503, "text": "齐侯使高张来唁公。"}, {"ID": 1504, "text": "公如晋，次于乾侯。"}, {"ID": 1505, "text": "夏，四月庚子，叔倪卒。"}, {"ID": 1506, "text": "秋，七月。"}, {"ID": 1507, "text": "冬，十月，运溃。邑不言溃，此其言溃何？郛之也。曷为郛之？君存焉尔。"}]}, {"section": 210, "header": "昭公●昭公三十年", "data": [{"ID": 1508, "text": "三十年春，王正月，公在乾侯。"}, {"ID": 1509, "text": "夏，六月庚辰，晋侯去疾卒。"}, {"ID": 1510, "text": "秋，八月，葬晋顷公。"}, {"ID": 1511, "text": "冬，十有二月，吴灭徐，徐子章禹奔楚。"}]}, {"section": 211, "header": "昭公●昭公三十一年", "data": [{"ID": 1512, "text": "三十有一年春，王正月，公在乾侯。"}, {"ID": 1513, "text": "季孙隐如会晋荀栎于适历。"}, {"ID": 1514, "text": "夏，四月丁巳，薛伯谷卒。"}, {"ID": 1515, "text": "晋侯使荀栎唁公于乾侯。"}, {"ID": 1516, "text": "秋，葬薛献公。"}, {"ID": 1517, "text": "冬，黑弓以滥来奔。文何以无邾娄？通滥也。曷为通滥？贤者子孙宜有地也。贤者孰谓？谓叔术也。何贤乎叔术？让国也。其让国奈何？当邾娄颜之时，邾娄女有为鲁夫人者，则未知其为武公与？懿公与？孝公幼，颜淫九公子于宫中，因以纳贼，则未知其为鲁公子与？邾娄公子与？臧氏之母，养公者也。君幼则宜有养者，大夫之妾，士之妻，则未知臧氏之母者曷为者也？养公者必以其子入养。臧氏之母闻有贼，以其子易公，抱公以逃。贼至，凑公寝而弑之。臣有鲍广父与梁买子者，闻有贼，趋而至。臧氏之母曰：“公不死也，在是，吾以吾子易公矣。”于是负孝公之周诉天子，天子为之诛颜而立叔术，反孝公于鲁。颜夫人者，妪盈女也，国色也，其言曰：“有能为我杀杀颜者，吾为其妻。”叔术为之杀杀颜者，而以为妻，有子焉，谓之盱。夏父者，其所为有于颜者也。盱幼而皆爱之，食必坐二子于其侧而食之，有珍怪之食，盱必先取足焉。夏父曰：“以来，人未足而盱有馀。”叔术觉焉，曰：“嘻！此诚尔国也夫！”起而致国于夏父，夏父受而中分之，叔术曰：“不可！”三分之，叔术曰：“不可！”四分之，叔术曰：“不可！”五分之，然后受之。公扈子者，邾娄之父兄也，习乎邾娄之故，其言曰：“恶有言人之国贤若此者乎！”诛颜之时，天子死，叔术起而致国于夏父。当此之时，邾娄人常被兵于周，曰：“何故死吾天子？”通滥则文何以无邾娄？天下未有滥也。天下未有滥，则其言以滥来奔何？叔术者，贤大夫也，绝之则为叔术不欲绝，不绝则世大夫也。大夫之义不得世，故于是推而通之也。"}, {"ID": 1518, "text": "十有二月辛亥朔，日有食之。"}]}, {"section": 212, "header": "昭公●昭公三十二年", "data": [{"ID": 1519, "text": "三十有二年春，王正月，公在乾侯。"}, {"ID": 1520, "text": "取阚。阚者何？邾娄之邑也。曷为不系乎邾娄？讳亟也。"}, {"ID": 1521, "text": "夏，吴伐越。"}, {"ID": 1522, "text": "秋，七月。"}, {"ID": 1523, "text": "冬，仲孙何忌会晋韩不信、齐高张、宋仲几、卫世叔申、郑国参、曹人、莒人、邾娄人、薛人、杞人、小邾娄人城成周。"}, {"ID": 1524, "text": "十有二月，己未，公薨于乾侯。"}]}, {"section": 213, "header": "定公●定公元年", "data": [{"ID": 1525, "text": "元年春王。定何以无正月？正月者，正即位也。定无正月者，即位后也。即位何以后？昭公在外，得入不得入，未可知也。曷为未可知？在季氏也。定、哀多微辞，主人习其读而问其传，则未知己之有罪焉尔。"}, {"ID": 1526, "text": "三月，晋人执宋仲几于京师。仲几之罪何？不哀城也。其言于京师何？伯讨也。伯讨则其称人何？贬。曷为贬？不与大王专执也。曷为不与？实与而文不与。文曷为不与？大夫之义，不得专执也。"}, {"ID": 1527, "text": "夏，六月癸亥，公之丧至自乾侯。戊辰，公即位。癸亥公之丧至自乾侯，则曷为以戊辰之日然后即位？正棺于两楹之间，然后即位。子沈子曰：“定君乎国，然后即位。”即位不日，此何以日？录乎内也。"}, {"ID": 1528, "text": "秋，七月癸巳，葬我君昭公。"}, {"ID": 1529, "text": "九月，大雩。"}, {"ID": 1530, "text": "立炀宫。炀宫者何？炀公之宫也。立者何？立者不宜立也。立炀宫，非礼也。"}, {"ID": 1531, "text": "冬，十月，陨霜杀菽。何以书？记异也。此灾菽也，曷为以异书？异大乎灾也。"}]}, {"section": 214, "header": "定公●定公二年", "data": [{"ID": 1532, "text": "二年春，王正月。"}, {"ID": 1533, "text": "夏，五月壬辰，雉门及两观灾。其言雉门及两观灾何？两观微也。然则曷为不言雉门灾及两观？主灾者两观也。时灾者两观，则曷为后言之？不以微及大也。何以书？记灾也。"}, {"ID": 1534, "text": "秋，楚人伐吴。"}, {"ID": 1535, "text": "冬，十月，新作雉门及两观。其言新作之何？修大也。修旧不书，此何以书？讥。何讥尔？不务乎公室也。"}]}, {"section": 215, "header": "定公●定公三年", "data": [{"ID": 1536, "text": "三年春，王正月，公如晋，至河乃复。三月辛卯，邾娄子穿卒。"}, {"ID": 1537, "text": "夏，四月。"}, {"ID": 1538, "text": "秋，葬邾娄庄公。"}, {"ID": 1539, "text": "冬，仲孙何忌及邾娄子盟于枝。"}]}, {"section": 216, "header": "定公●定公四年", "data": [{"ID": 1540, "text": "四年春，王二月癸巳，陈侯吴卒。"}, {"ID": 1541, "text": "三月，公会刘子、晋侯、宋公、蔡侯、卫侯、陈子、郑伯、许男、曹伯、莒子、邾娄子、顿子、胡子、滕子、薛伯、杞伯、小邾娄子、齐国夏于召陵，侵楚。"}, {"ID": 1542, "text": "夏，四月庚辰，蔡公孙归姓帅师灭沈，以沈子嘉归，杀之。"}, {"ID": 1543, "text": "五月，公及诸侯盟于浩油；杞伯戊卒于会。"}, {"ID": 1544, "text": "六月，葬陈惠公。"}, {"ID": 1545, "text": "许迁于容城。"}, {"ID": 1546, "text": "秋，七月，公至自会。"}, {"ID": 1547, "text": "刘卷卒。刘卷者何？天子之大夫也。外大夫不卒，此何以卒？我主之也。"}, {"ID": 1548, "text": "葬杞悼公。"}, {"ID": 1549, "text": "楚人围蔡。"}, {"ID": 1550, "text": "晋士鞅、卫孔圄帅师伐鲜虞。"}, {"ID": 1551, "text": "葬刘文公。外大夫不书葬，此何以书葬？录我主也。"}, {"ID": 1552, "text": "冬，十有一月庚午，蔡侯以吴子及楚人战于伯莒，楚师败绩。吴何以称子？夷狄也而忧中国。其忧中国奈何？伍子胥父诛乎楚，挟弓而去楚，以干阖庐。阖庐曰：“士之甚！勇之甚！将为之兴师而复雠于楚。”伍子胥复曰：“诸侯不为匹夫兴师，且臣闻之：事君犹事父也。亏君之义，复父之雠，臣不为也。”于是止。蔡昭公朝乎楚，有美裘焉，囊瓦求之，昭公不与，为是拘昭公于南郢，数年然后归之。于其归焉，用事乎河，曰：“天下诸侯茍有能伐楚者，寡人请为之前列。”楚人闻之怒。为是兴师，使囊瓦将而伐蔡。蔡请救于吴，伍子胥复曰：“蔡非有罪也，楚人为无道，君如有忧中国之心，则若时可矣。”于是兴师而救蔡。曰：事君犹事父也，此其为可以复雠奈何？曰：父不受诛，子复雠可也；父受诛，子复雠，推刃之道也。复雠不徐害，朋友相卫，而不相迿，古之道也。"}, {"ID": 1553, "text": "楚囊瓦出奔郑。"}, {"ID": 1554, "text": "庚辰，吴入楚。吴何以不称子？反夷狄也。其反夷狄奈何？君舍于君室，大夫舍于大夫室，盖妻楚王之母也。"}]}, {"section": 217, "header": "定公●定公五年", "data": [{"ID": 1555, "text": "五年春，王正月辛亥朔，日有食之。"}, {"ID": 1556, "text": "夏，归粟于蔡。孰归之？诸侯归之。曷为不言诸侯归之？离至不可得而序，故言我也。"}, {"ID": 1557, "text": "于越入吴。于越者何？越者何？于越者，未能以其名通也。越者，能以其名通也。"}, {"ID": 1558, "text": "六月丙申，季孙隐如卒。"}, {"ID": 1559, "text": "秋，七月壬子，叔孙不敢卒。"}, {"ID": 1560, "text": "冬，晋士鞅帅师围鲜虞。"}]}, {"section": 218, "header": "定公●定公六年", "data": [{"ID": 1561, "text": "六年春，王正月癸亥，郑游遬帅师灭许，以许男斯归。"}, {"ID": 1562, "text": "二月，公侵郑。"}, {"ID": 1563, "text": "公至自侵郑。"}, {"ID": 1564, "text": "夏，季孙斯、仲孙何忌如晋。"}, {"ID": 1565, "text": "秋，晋人执宋行人乐祁犁。"}, {"ID": 1566, "text": "冬，城中城。"}, {"ID": 1567, "text": "季孙斯、仲孙忌帅师围运。此仲孙何忌也，曷为谓之仲孙忌？讥二名。二名，非礼也。"}]}, {"section": 219, "header": "定公●定公七年", "data": [{"ID": 1568, "text": "七年春，王正月。"}, {"ID": 1569, "text": "夏，四月。"}, {"ID": 1570, "text": "秋，齐侯、郑伯盟于咸。"}, {"ID": 1571, "text": "齐人执卫行人北宫结，以侵卫。"}, {"ID": 1572, "text": "齐侯、卫侯盟于沙泽。"}, {"ID": 1573, "text": "大雩。"}, {"ID": 1574, "text": "齐国夏帅师伐我西鄙。"}, {"ID": 1575, "text": "九月，大雩。"}, {"ID": 1576, "text": "冬，十月。"}]}, {"section": 220, "header": "定公●定公八年", "data": [{"ID": 1577, "text": "八年春，王正月，公侵齐。公至自侵齐。"}, {"ID": 1578, "text": "二月，公侵齐。三月，公至自侵齐。"}, {"ID": 1579, "text": "曹伯露卒。"}, {"ID": 1580, "text": "夏，齐国夏帅师伐我西鄙。"}, {"ID": 1581, "text": "公会晋师于瓦，公至自瓦。"}, {"ID": 1582, "text": "秋，七月戊辰，陈侯柳卒。"}, {"ID": 1583, "text": "晋赵鞅帅师侵郑，遂侵卫。"}, {"ID": 1584, "text": "葬曹靖公。"}, {"ID": 1585, "text": "九月，葬陈怀公。"}, {"ID": 1586, "text": "季孙斯、仲孙何忌帅师侵卫。"}, {"ID": 1587, "text": "冬，卫侯、郑伯盟于曲濮。"}, {"ID": 1588, "text": "从祀先公。从祀者何？顺祀也。文公逆祀，去者三人；定公顺祀，叛者五人。"}, {"ID": 1589, "text": "盗窃宝玉、大弓。盗者孰谓？谓阳虎也。阳虎者，曷为者也？季氏之宰也。季氏之宰则微者也，恶乎得国宝而窃之？阳虎专季氏，季氏专鲁国，阳虎拘季孙，孟氏与叔孙氏迭而食之。睋而锓其板，曰：“某月某日，将杀我于蒲圃，力能救我则于是。”至乎日若时而出。临南者，阳虎之出也，御之。于其乘焉，季孙谓临南曰：“以季氏之世世有子，子可以不免我死乎？”临南曰：“有力不足，臣何敢不勉。”阳越者，阳虎之从弟也，为右。诸阳之从者，车数十乘，至于孟衢，临南投策而坠之，阳越下取策，临南駷马，而由乎孟氏，阳虎从而射之，矢著于庄门。然而甲起于琴如。弑不成，却反舍于郊，皆说然息。或曰：“弑千乘之主，而不克舍此，可乎？”阳虎曰：“夫孺子得国而已，如丈夫何？”睋而曰：“彼哉！彼哉！趣驾。”既驾，公敛处父帅师而至，慬然后得免，自是走之晋。宝者何？璋判白，弓绣质，龟青纯。"}]}, {"section": 221, "header": "定公●定公九年", "data": [{"ID": 1590, "text": "九年春，王正月。"}, {"ID": 1591, "text": "夏，四月戊申，郑伯囆卒。"}, {"ID": 1592, "text": "得宝玉、大弓。何以书？国宝也，丧之书，得之书。"}, {"ID": 1593, "text": "六月，葬郑献公。"}, {"ID": 1594, "text": "秋，齐侯、卫侯次于五氏。"}, {"ID": 1595, "text": "秦伯卒。"}, {"ID": 1596, "text": "冬，葬秦哀公。"}]}, {"section": 222, "header": "定公●定公十年", "data": [{"ID": 1597, "text": "十年春，王三月，及齐平。"}, {"ID": 1598, "text": "夏，公会齐侯于颊谷。公至自颊谷。"}, {"ID": 1599, "text": "晋赵鞅帅师围卫。"}, {"ID": 1600, "text": "齐人来归运、欢、龟阴田。齐人曷为来归运、欢、龟阴田？孔子行乎季孙，三月不违，齐人为是来归之。"}, {"ID": 1601, "text": "叔孙州仇、仲孙何忌帅师围郈。"}, {"ID": 1602, "text": "秋，叔孙州仇、仲孙何忌帅师围费。"}, {"ID": 1603, "text": "宋乐世心出奔曹。宋公子池出奔陈。"}, {"ID": 1604, "text": "冬，齐侯、卫侯、郑游遬会于鞍。"}, {"ID": 1605, "text": "叔孙州仇如齐。"}, {"ID": 1606, "text": "齐公之弟辰暨宋仲佗、石彄出奔陈。"}]}, {"section": 223, "header": "定公●定公十一年", "data": [{"ID": 1607, "text": "十有一年春，宋公之弟辰及仲佗、石彄、公子池，自陈入于萧，以叛。"}, {"ID": 1608, "text": "夏，四月。"}, {"ID": 1609, "text": "秋，宋乐世心自曹入于萧。"}, {"ID": 1610, "text": "冬，及郑平。"}, {"ID": 1611, "text": "叔还如郑莅盟。"}]}, {"section": 224, "header": "定公●定公十二年", "data": [{"ID": 1612, "text": "十有二年春，薛伯定卒。"}, {"ID": 1613, "text": "夏，葬薛襄公。"}, {"ID": 1614, "text": "叔孙州仇帅师堕郈。"}, {"ID": 1615, "text": "卫公孟彄帅师伐曹。"}, {"ID": 1616, "text": "季孙斯、仲孙何忌帅师堕费。曷为帅师堕郈？帅师堕费？孔子行乎季孙，三月不违，曰：“家不藏甲，邑无百雉之城。”于是帅师堕郈，帅师堕费。雉者何？五板而堵，五堵而雉，百雉而城。"}, {"ID": 1617, "text": "秋，大雩。"}, {"ID": 1618, "text": "冬，十月癸亥，公会晋侯，盟于黄。"}, {"ID": 1619, "text": "十有一月丙寅朔，日有食之。公至自黄。"}, {"ID": 1620, "text": "十有二月，公围成，公至自围成。"}]}, {"section": 225, "header": "定公●定公十三年", "data": [{"ID": 1621, "text": "十有三年春，齐侯、卫侯次于垂瑕。"}, {"ID": 1622, "text": "夏，筑蛇渊囿。"}, {"ID": 1623, "text": "大搜于比蒲。"}, {"ID": 1624, "text": "卫公孟彄帅师伐曹。"}, {"ID": 1625, "text": "秋，晋赵鞅入于晋阳，以叛。"}, {"ID": 1626, "text": "冬，晋荀寅及士吉射入于朝歌，以叛。"}, {"ID": 1627, "text": "晋赵鞅归于晋。此叛也，其言归何？以地正国也。其以地正国奈何？晋赵鞅取晋阳之甲以逐荀寅与士吉射。荀寅与士吉射者，曷为者也？君侧之恶人也。此逐君侧之恶人，曷为以叛言之？无君命也。"}, {"ID": 1628, "text": "薛弑其君比。"}]}, {"section": 226, "header": "定公●定公十四年", "data": [{"ID": 1629, "text": "十有四年春，卫公叔戍来奔。"}, {"ID": 1630, "text": "晋赵阳出奔宋。"}, {"ID": 1631, "text": "二月辛巳，楚公子结、陈公子佗人帅师灭顿，以顿子牄归。"}, {"ID": 1632, "text": "夏，卫北宫结来奔。"}, {"ID": 1633, "text": "五月，于越败吴于醉李。"}, {"ID": 1634, "text": "吴子光卒。"}, {"ID": 1635, "text": "公会齐侯、卫侯于坚。公至自会。"}, {"ID": 1636, "text": "秋，齐侯、宋公会于洮。"}, {"ID": 1637, "text": "天王使石尚来归脤。石尚者何？天子之士也。脤者何？俎实也。腥曰脤，熟曰燔。"}, {"ID": 1638, "text": "卫世子蒯瞆出奔宋。"}, {"ID": 1639, "text": "卫公孟彄出奔郑。"}, {"ID": 1640, "text": "宋公之弟辰自萧来奔。"}, {"ID": 1641, "text": "大搜于比蒲。"}, {"ID": 1642, "text": "邾娄子来会公。"}, {"ID": 1643, "text": "城莒父及霄。"}]}, {"section": 227, "header": "定公●定公十五年", "data": [{"ID": 1644, "text": "十有五年春，王正月，邾娄子来朝。"}, {"ID": 1645, "text": "鼷鼠食郊牛，牛死，改卜牛。曷为不言其所食？漫也。"}, {"ID": 1646, "text": "二月，辛丑，楚子灭胡，以胡子豹归。"}, {"ID": 1647, "text": "夏，五月辛亥，郊。曷为以夏五月郊？三卜之运也。"}, {"ID": 1648, "text": "壬申，公薨于高寝。"}, {"ID": 1649, "text": "郑轩达帅师伐宋。"}, {"ID": 1650, "text": "齐侯、卫侯次于籧篨。"}, {"ID": 1651, "text": "邾娄子来奔丧。其言来奔丧何？奔丧，非礼也。"}, {"ID": 1652, "text": "秋，七月壬申，姒氏卒。姒氏者何？哀公之母也。何以不称夫人？哀未君也。"}, {"ID": 1653, "text": "八月庚辰朔，日有食之。"}, {"ID": 1654, "text": "九月，滕子来会葬。"}, {"ID": 1655, "text": "丁巳，葬我君定公，雨不克葬；戊午，日下昃，乃克葬。辛巳，葬定姒。定姒何以书葬？未逾年之君也，有子则庙，庙则书葬。"}, {"ID": 1656, "text": "冬，城漆。"}]}, {"section": 228, "header": "哀公●哀公元年", "data": [{"ID": 1657, "text": "元年春，王正月，公即位。"}, {"ID": 1658, "text": "楚子、陈侯、随侯、许男围蔡。"}, {"ID": 1659, "text": "鼷鼠食郊牛，改卜牛。"}, {"ID": 1660, "text": "夏，四月辛巳，郊。"}, {"ID": 1661, "text": "秋，齐侯、卫侯伐晋。"}, {"ID": 1662, "text": "冬，仲孙何忌帅师伐邾娄。"}]}, {"section": 229, "header": "哀公●哀公二年", "data": [{"ID": 1663, "text": "二年春，王二月，季孙斯、叔孙州仇、仲孙何忌帅师伐邾娄，取漷东田及沂西田。癸巳，叔孙州仇、仲孙何忌及邾娄子盟于句绎。"}, {"ID": 1664, "text": "夏，四月丙子，卫侯元卒。"}, {"ID": 1665, "text": "滕子来朝。"}, {"ID": 1666, "text": "晋赵鞅帅师纳卫世子蒯瞆于戚。戚者何？卫之邑也。曷为不言入于卫？父有子，子不得有父也。"}, {"ID": 1667, "text": "秋，八月甲戌，晋赵鞅帅师及郑轩达帅师战于栗，郑师败绩。"}, {"ID": 1668, "text": "冬，十月，葬卫灵公。"}, {"ID": 1669, "text": "十有一月，蔡迁于州来。"}, {"ID": 1670, "text": "蔡杀其大夫公子驷。"}]}, {"section": 230, "header": "哀公●哀公三年", "data": [{"ID": 1671, "text": "三年春，齐国夏、卫石曼姑帅师围戚。齐国夏曷为与卫石曼姑帅师围戚？伯讨也。此其为伯讨奈何？曼姑受命乎灵公而立辄，以曼姑之义为固，可以距之也。辄者曷为者也？蒯瞆之子也。然则曷为不立蒯瞆而立辄？蒯瞆为无道，灵公逐蒯瞆而立辄。然则辄之义可以立乎？曰：可。其可奈何？不以父命辞王父命，以王父命辞父命，是父之行乎子也；不以家事辞王事，以王事辞家事，是上之行乎下也。"}, {"ID": 1672, "text": "夏，四月甲午，地震。"}, {"ID": 1673, "text": "五月辛卯，桓宫、僖宫灾。此皆毁庙也，其言灾何？复立也。曷为不言其复立？《春秋》见者不复见也。何以不言及？敌也。何以书？记灾也。"}, {"ID": 1674, "text": "季孙斯、叔孙州仇帅师城开阳。"}, {"ID": 1675, "text": "宋乐髡帅师伐曹。"}, {"ID": 1676, "text": "秋，七月丙子，季孙斯卒。"}, {"ID": 1677, "text": "蔡人放其大夫公孙猎于吴。"}, {"ID": 1678, "text": "冬，十月癸卯，秦伯卒。"}, {"ID": 1679, "text": "叔孙州仇、仲孙何忌帅师围邾娄。"}]}, {"section": 231, "header": "哀公●哀公四年", "data": [{"ID": 1680, "text": "四年春，王三月庚戌，盗杀蔡侯申。弑君贱者穷诸人，此其称盗以弑何？贱乎贱者也。贱乎贱者孰谓？谓罪人也。"}, {"ID": 1681, "text": "蔡公孙辰出奔吴。"}, {"ID": 1682, "text": "葬秦惠公。"}, {"ID": 1683, "text": "宋人执小邾娄子。"}, {"ID": 1684, "text": "夏，蔡杀其大夫公孙归姓、公孙霍。"}, {"ID": 1685, "text": "晋人执戎曼子赤归于楚。赤者何？戎曼子之名也。其言归于楚何？子北宫子曰：“辟伯晋而京师楚也。”"}, {"ID": 1686, "text": "城西郛。"}, {"ID": 1687, "text": "六月辛丑，蒲社灾。蒲社者何？亡国之社也。社者封也，其言灾何？亡国之社盖掩之，掩其上而柴其下。蒲社灾，何以书？记灾也。"}, {"ID": 1688, "text": "秋，八月甲寅，滕子结卒。"}, {"ID": 1689, "text": "冬，十有二月，葬蔡昭公。"}, {"ID": 1690, "text": "葬滕顷公。"}]}, {"section": 232, "header": "哀公●哀公五年", "data": [{"ID": 1691, "text": "五年春，城比。"}, {"ID": 1692, "text": "夏，齐侯伐宋。"}, {"ID": 1693, "text": "晋赵鞅帅师伐卫。"}, {"ID": 1694, "text": "秋，九月癸酉，齐侯处臼卒。"}, {"ID": 1695, "text": "冬，叔还如齐。"}, {"ID": 1696, "text": "闰月，葬齐景公。闰不书，此何以书？丧以闰数也。丧曷为以闰数？丧数略也。"}]}, {"section": 233, "header": "哀公●哀公六年", "data": [{"ID": 1697, "text": "六年春，城邾娄葭。"}, {"ID": 1698, "text": "晋赵鞅帅师伐鲜虞。"}, {"ID": 1699, "text": "吴伐陈。"}, {"ID": 1700, "text": "夏，齐国夏及高张来奔。"}, {"ID": 1701, "text": "叔还会吴于柤。"}, {"ID": 1702, "text": "秋，七月庚寅，楚子轸卒。"}, {"ID": 1703, "text": "齐阳生入于齐。"}, {"ID": 1704, "text": "齐陈乞弑其君舍。弑而立者，不以当国之辞言之，此其以当国之辞言之何？为谖也。此其为谖奈何？景公谓陈乞曰：“吾欲立舍，何如？”陈乞曰：“所乐乎为君者，欲立之则立之，不欲立则不立。君如欲立之，则臣请立之。”阳生谓陈乞曰：“吾闻子盖将不欲立我也。”陈乞曰：“夫千乘之主，将废正而立不正，必杀正者。吾不立子者，所以生子者也。走矣！”与之玉节而走之。景公死而舍立。陈乞使人迎阳生于诸其家。除景公之丧，诸大夫皆在朝，陈乞曰：“常之母有鱼菽之祭，愿诸大夫之化我也。”诸大夫皆曰：“诺。”于是皆之陈乞之家坐。陈乞曰：“吾有所为甲，请以示焉。”诸大夫皆曰：“诺。”于是使力士举巨囊而至于中溜，诸大夫见之，皆色然而骇，开之则闯然公子阳生也。陈乞曰：“此君也已！”诸大夫不得已皆逡巡北面，再拜稽首而君之尔，自是往弑舍。"}, {"ID": 1705, "text": "冬，仲孙何忌帅师伐邾娄。"}, {"ID": 1706, "text": "宋向巢帅师伐曹。"}]}, {"section": 234, "header": "哀公●哀公七年", "data": [{"ID": 1707, "text": "七年春，宋皇瑗帅师侵郑。"}, {"ID": 1708, "text": "晋魏曼多帅师侵卫。"}, {"ID": 1709, "text": "夏，公会吴于鄫。"}, {"ID": 1710, "text": "秋，公伐邾娄。"}, {"ID": 1711, "text": "八月己酉，入邾娄，以邾娄子益来。入不言伐，此其言伐何？内辞也，若使他人然。邾娄子益何以名？绝。曷为绝之？获也。曷为不言其获？内大恶，讳也。"}, {"ID": 1712, "text": "宋人围曹。"}, {"ID": 1713, "text": "冬，郑驷弘帅师救曹。"}]}, {"section": 235, "header": "哀公●哀公八年", "data": [{"ID": 1714, "text": "八年春，王正月，宋公入曹，以曹伯阳归。曹伯阳何以名？绝之。曷为绝之？灭也。曷为不言其灭？讳同姓之灭也。何讳乎同姓之灭？力能救之而不救也。"}, {"ID": 1715, "text": "吴伐我。"}, {"ID": 1716, "text": "夏，齐人取欢及僤。外取邑不书，此何以书？所以赂齐也。曷为赂齐？为以邾娄子益来也。"}, {"ID": 1717, "text": "归邾娄子益于邾娄。"}, {"ID": 1718, "text": "秋，七月。"}, {"ID": 1719, "text": "冬，十有二月癸亥，杞伯过卒。"}, {"ID": 1720, "text": "齐人归欢及僤。"}]}, {"section": 236, "header": "哀公●哀公九年", "data": [{"ID": 1721, "text": "九年春，王二月，葬杞僖公。"}, {"ID": 1722, "text": "宋皇瑗帅师取郑师于雍丘。其言取之何？易也。其易奈何？诈之也。"}, {"ID": 1723, "text": "夏，楚人伐陈。"}, {"ID": 1724, "text": "秋，宋公伐郑。"}, {"ID": 1725, "text": "冬，十月。"}]}, {"section": 237, "header": "哀公●哀公十年", "data": [{"ID": 1726, "text": "十年春，王二月，邾娄子益来奔。"}, {"ID": 1727, "text": "公会吴伐齐。"}, {"ID": 1728, "text": "三月戊戌，齐侯阳生卒。"}, {"ID": 1729, "text": "夏，宋人伐郑。"}, {"ID": 1730, "text": "晋赵鞅帅师侵齐。"}, {"ID": 1731, "text": "五月，公至自伐齐。"}, {"ID": 1732, "text": "葬齐悼公。"}, {"ID": 1733, "text": "卫公孟彄自齐归于卫。"}, {"ID": 1734, "text": "薛伯寅卒。"}, {"ID": 1735, "text": "秋，葬薛惠公。"}, {"ID": 1736, "text": "冬，楚公子结帅师伐陈。"}, {"ID": 1737, "text": "吴救陈。"}]}, {"section": 238, "header": "哀公●哀公十一年", "data": [{"ID": 1738, "text": "十有一年春，齐国书帅师伐我。"}, {"ID": 1739, "text": "夏，陈袁颇出奔郑。"}, {"ID": 1740, "text": "五月，公会吴伐齐；甲戌，齐国书帅师及吴战于艾陵，齐师败绩，获齐国书。"}, {"ID": 1741, "text": "秋，七月辛酉，滕子虞母卒。"}, {"ID": 1742, "text": "冬，十有一月，葬滕隐公。"}, {"ID": 1743, "text": "卫世叔齐出奔宋。"}]}, {"section": 239, "header": "哀公●哀公十二年", "data": [{"ID": 1744, "text": "十有二年春，用田赋。何以书？讥。何讥尔？讥始用田赋也。"}, {"ID": 1745, "text": "夏，五月甲辰，孟子卒。孟子者何？昭公之夫人也。其称孟子何？讳娶同姓，盖吴女也。"}, {"ID": 1746, "text": "公会吴于橐皋。"}, {"ID": 1747, "text": "秋，公会卫侯、宋皇瑗于运。"}, {"ID": 1748, "text": "宋向巢帅师伐郑。"}, {"ID": 1749, "text": "冬，十有二月，螽。何以书？记异也。何异尔？不时也。"}]}, {"section": 240, "header": "哀公●哀公十三年", "data": [{"ID": 1750, "text": "十有三年春，郑轩达帅师取宋于嵒。其言取之何？易也。其易奈何？诈反也。"}, {"ID": 1751, "text": "夏，许男戌卒。"}, {"ID": 1752, "text": "公会晋侯及吴子于黄池。吴何以称子？吴主会也。吴主会则曷为先言晋侯？不与夷狄之主中国也。其言及吴子何？会两伯之辞也。不与夷狄之主中国，则曷为以会两伯之辞言之？重吴也。曷为重吴？吴在是则天下诸侯莫敢不至也。"}, {"ID": 1753, "text": "楚公子申帅师伐陈。"}, {"ID": 1754, "text": "于越入吴。"}, {"ID": 1755, "text": "秋，公至自会。"}, {"ID": 1756, "text": "晋魏多帅师侵卫。此晋魏曼多也，曷为谓之晋魏多？讥二名，二名非礼也。"}, {"ID": 1757, "text": "葬许元公。"}, {"ID": 1758, "text": "九月，螽。"}, {"ID": 1759, "text": "冬，十有一月，有星孛于东方。孛者何？彗星也。其言于东方何？见于旦也。何以书？记异也。"}, {"ID": 1760, "text": "盗杀陈夏彄夫。"}, {"ID": 1761, "text": "十有二月，螽。"}]}, {"section": 241, "header": "哀公●哀公十四年", "data": [{"ID": 1762, "text": "十有四年春，西狩获麟。何以书？记异也。何异尔？非中国之兽也。然则孰狩之？薪采者也。薪采者则微者也，曷为以狩言之？大之也。曷为大之？为获麟大之也。曷为获麟大之？麟者仁兽也。有王者则至，无王者则不至。有以告者曰：“有麇而角者。”孔子曰：“孰为来哉！孰为来哉！”反袂拭面，涕沾袍。颜渊死，子曰：“噫！天丧予。”子路死，子曰：“噫！天祝予。”西狩获麟，孔子曰：“吾道穷矣！”《春秋》何以始乎隐？祖之所逮闻也。所见异辞，所闻异辞，所传闻异辞。何以终乎哀十四年？曰：备矣！君子曷为为《春秋》？拨乱世，反诸正，莫近诸《春秋》。则未知其为是与？其诸君子乐道尧舜之道与？末不亦乐乎尧舜之知君子也？制《春秋》之义以俟后圣，以君子之为，亦有乐乎此也。"}]}], "bookname": "春秋公羊传", "writer": null, "type": "史书", "age": "[西汉 (公元前206年 - 9年)]"}